<?xml version="1.0" encoding="UTF-8"?>
<giornale>
		<lingua>it</lingua>
		<testata>Brescia on line</testata>
		<edizione>2012-11-20</edizione>
			<sezione>
				<nome>Sezione 1: BASSA BRESCIANA</nome>
					<articolo>
						<titolo>Articolo 1:  Castel Mella Scuole, l'orario si dilata per aiutare  le famiglie </titolo>
						<testo>CASTEL MELLAScuola protagonista in questi giorni a Castel Mella. È stato infatti approvato il piano per il diritto allo studio quantificato in 788mila euro.  Ovviamente soddisfatta del risultato raggiunto è l'assessore alla Pubblica istruzione Mafalda Gritti: 'Anche in un momento di difficoltà economica - ha commentato - come quello che stiamo attraversando i fondi stanziati sono in linea con quelli degli ultimi anni. Siamo infatti riusciti a riservare 788mila euro per il funzionamento della scuola, per i progetti educativi scolastici e per il materiale didattico'. L'impegno dell'Amministrazione comunale guidata dal sindaco Marco Franzini è stato rivolto in modo particolare al mantenimento di tutti i servizi che negli anni scorsi venivano offerti alle famiglie del paese. 'Abbiamo cercato di offrire nuove opportunità, con il potenziamento di alcuni servizi che possono rappresentare un valido sostegno per le famiglie'. È il caso di quello che potremmo definire il servizio di accoglienza di bambini e ragazzi che possono rimanere a scuola dalle 7.30 alle 18.30. 'Un tempo prolungato compatibile con una politica di conciliazione dei tempi di vita e tempo di lavoro della famiglia ma soprattutto delle donne perché consente loro di poter continuare a lavorare sapendo di avere servizi scolastici di qualità'.</testo>
					</articolo>

					<articolo>
						<titolo>Articolo 2:  Castenedolo La ricetta Acli contro la crisi </titolo>
						<testo>CASTENEDOLOIl principio di partenza è che il riutilizzo, al contrario dell'abituale usa e getta, permette alle cose di continuare a vivere ed elimina lo spreco. Comprendere l'importanza di questa riflessione consente di guardare la realtà da un'altra prospettiva. È così che l'Acli di Castenedolo fa una proposta: lo 'S... cambio di Santa Lucia'. Per rendere ancora più speciale la festa amata da tutti i bambini l'idea è quella di scambiare giocattoli non più adatti all'età dei figli o dei nipoti con altri che si addicono maggiormente alle mutate esigenze della crescita. Nello specifico funziona così: gli interessati possono portare il proprio gioco al circolo Acli di via XV giugno 10 nelle giornate prefissate, ovvero sabato 17, martedì 20 e sabato 24 novembre dalle 9 alle 12; al momento della consegna sarà rilasciato un buono-scambio che potrà essere utilizzato per ritirare gratuitamente un altro gioco e ciò sarà possibile sabato 1, martedì 4, sabato 8 e martedì 11dicembre.e. cav.</testo>
					</articolo>

					<articolo>
						<titolo>Articolo 3:  Verolanuova 'Rifiuti, possiamo fare di più' Il sindaco Bragadina interviene sulla raccolta differenziata a quota 41 %</titolo>
						<testo>VEROLANUOVA'I risultati sono buoni, ma c'è la possibilità di migliorare ancora il processo della raccolta differenziata, dimostrando che i cittadini hanno capito l'importanza del separare adeguatamente l'immondizia e sanno regolarsi autonomamente nella raccolta dei rifiuti'. Questo è il parere del sindaco Carlotta Bragadina in merito ai dati sulla gestione dei rifiuti a Verolanuova.  Nel comune bassaiolo la raccolta differenziata segue il metodo di conferimento dell'immondizia appositamente separata per tipologia negli appropriati cassonetti colorati dislocati in vari luoghi del paese. In essi i residenti del comune possono portare la carta, il vetro e le lattine, la plastica, l'organico e l'Rsu indifferenziato. Questo servizio si affianca alla possibilità di convogliare l'immondizia direttamente all'isola ecologica, dove i  privati e le aziende devono portare il verde, in quanto l'isola è l'esclusivo punto di raccolta dell'immondizia vegetale.  Da un anno a Verolanuova per migliorare lo smaltimento diversificato è cominciata la raccolta differenziata dell'organico e per tale azione è stato fornito ad ogni famiglia verolese un contenitore della capienza di 20 litri dove conferire, usando gli appositi sacchi biodegradabili da recuperare in municipio, i rifiuti umidi.  Nel 2011 la raccolta differenziata ha raggiunto la percentuale del 41 % e per la fine del 2012, secondo il primo cittadino, si dovrebbe arrivare comodamente al 48 %, ma per gli anni successivi  il sindaco spera in un aumento considerevole della differenziata.  Separare sempre più l'immondizia riciclabile - aggiunge il sindaco - è un'azione importante, perché aumentando la percentuale di raccolta differenziata, diminuisce lo smaltimento dei rifiuti all'inceneritore di Brescia. Inoltre, il separare in modo corretto i rifiuti, in base alla specifica tipologia materica (carta, vetro, plastica, umido), permetterà di sottoporli ad un processo di recupero, che ha come fine il loro reinserimento all'interno del sistema. Viviana Filippini</testo>
					</articolo>

					<articolo>
						<titolo>Articolo 4:  Chiari In piazza Martiri si studia ai fornelli Da gennaio la scuola Saint George occuperà il terzo piano dello stabile comunale</titolo>
						<testo>CHIARILa scuola Saint George è arrivata anche a Chiari. Attiva a Darfo e Desenzano, questa realtà da anni impegnata nel settore della formazione troverà spazio al terzo piano dello stabile comunale di piazza Martiri della libertà già sede dell'Itcg Einaudi, un immobile destinato ad accogliere anche il corso di laurea in Infermieristica dell'Università degli Studi di Brescia.  Il progetto clarense della Saint George è stato presentato ieri pomeriggio in municipio. Presenti l'assessore alle Politiche scolastiche Gabriele Zotti, il consigliere comunale Andrea Puma, il professor Marcello Lofrano, direttore didattico della Saint George e il professor Renzo Rustichelli, presidente dell'Associazione nazionale massoterapia e direttore del corso di perfezionamento in Teorie e Tecniche Massoterapiche dell'Università telematica San Raffaele di Roma.  La Saint George è articolata in Saint George School e Saint George University e organizza corsi di formazione e didattica a distanza di ogni livello: istruzione secondaria, professionale, corsi universitari e post universitari.  Quest'anno la Saint George ha stipulato una convenzione con l'Università telematica San Raffaele di Roma. Questo significa, spiega l'assessore Zotti, 'che a Chiari dal gennaio 2013 sarà possibile frequentare i laboratori di corsi di laurea come quello in Scienze dell'alimentazione. Per i diplomati invece l'immobile di piazza Martiri della libertà diventerà il punto di riferimento per un corso di perfezionamento in discipline gastronomiche'.  'Il 90 % delle lezioni - chiarisce il prof. Lofrano - sono online. Per le attività pratiche di laboratorio verrà attrezzato il terzo piano dello stabile'. Il Comune offrirà gli spazi alla Saint George in cambio di un canone di locazione; la scuola si impegnerà ad adeguarli a suo spese.  I corsi saranno attivi a Chiari il sabato e la domenica. Per informazioni: www.saintgeorge.it.</testo>
					</articolo>

					<articolo>
						<titolo>Articolo 5:  Pompiano Sua maestà la 'grepola' Inizia venerdì la tradizionale sagra di Sant'Andrea dedicata al celebre piatto In programma anche un concorso culinario, un concerto e un convegno</titolo>
						<testo>POMPIANODici Pompiano in questo periodo dell'anno e subito ti viene in mente Sant'Andrea. Già, perché il legame tra il paese della Bassa e il suo patrono è cementato da tradizioni che si rinnovano da molto tempo e costituiscono un appuntamento sentito e irrinunciabile. Per la fine di novembre, infatti, si mette in moto un meccanismo che coinvolge Parrocchia, Comune e diverse realtà associative, in un entusiasmo collettivo che porta a stilare un fitto calendario di iniziative.  Da 14 anni a questa parte, infatti, collegata alle cerimonie religiose, si tiene anche una sagra dedicata a uno dei piatti tipici di questa stagione: la grepola, per la quale viene anche organizzata una gustosa gara gastronomica. È questo il fulcro della manifestazione che quest'anno si aprirà venerdì 23 in piazza Sant'Andrea con l'installazione di uno stand gastronomico e il concerto della cover band dei Pooh Regeneration.  Nel corso del week end, poi, spazio a diversi appuntamenti come la tombolata e il karaoke,  dalle 21 di sabato, e soprattutto, nella giornata di domenica, ad alcune realtà di appassionati consolidate nel panorama pompianese.  Infatti in mattinata,  alle 9.15, ad accompagnare l'apertura del concorso per la 'grepola più buona', giunto ormai all'11esima edizione, verranno sciolte le campane per un concerto a cura del gruppo che da anni rinnova, anche fuori dai confini del paese, questa tradizione.  I campanari si esibiranno anche alle 10.30 e infine a mezzogiorno con un concerto solenne, mentre nel pomeriggio,  dalle 14, sarà aperto al pubblico il campanile. La mattinata di domenica ospiterà inoltre un'esposizione ciclistica per professionisti e appassionati: una strizzata d'occhi al mondo delle due ruote per introdurre il convegno di lunedì sera intitolato 'Dai mondiali su strada del 1962 ad oggi: mezzo secolo di ciclismo bresciano' (l'appuntamento sarà alle 19.30 all'auditorium comunale) che costituirà la terza edizione dell'iniziativa pluriennale 'I mestieri del ciclismo'.  Una vetrina quindi delle eccellenze del paese, quella della sagra, un appuntamento dai molteplici spunti d'interesse, che verrà introdotto da un rito particolarmente sentito che viene raccontato dal parroco don Carlo Gipponi: 'Nella messa di sabato sera in onore del patrono S. Andrea viene fatta una duplice offerta da parte dell'Amministrazione comunale e del Consiglio parrocchiale: i primi donano al Santo dei ceri, questi ultimi invece le rose rosse a ricordo del martirio'.  Le celebrazioni in onore di Sant'Andrea continuano poi il 30 novembre, giorno della memoria liturgica, e ogni anno costituiscono l'occasione per invitare sacerdoti legati alla comunità di Pompiano. Quest'anno la messa nella chiesa parrocchiale sarà concelebrata da don Giuseppe Tomasini, originario del paese, che nel corso della serata presenterà inoltre, introdotto da monsignor Gabriele Filippini, un volume intitolato 'Il vento fresco del Concilio', in cui traccia il resoconto della sua lunga esperienza sacerdotale (l'appuntamento sarà nel salone parrocchiale)</testo>
					</articolo>

					<articolo>
						<titolo>Articolo 6: GHEDI Dal Capirola alla scoperta della Francia </titolo>
						<testo>GHEDILa classe 3D del liceo linguistico Capirola di Ghedi, sezione associata di Leno, si trova  in  Francia. Questi studenti, infatti, stanno partecipando a uno scambio culturale con il Lycée professionnel Magenta di Villeurbanne, collocato nella periferia di Lione.  Lo scambio culturale si snoda in due fasi: dal 18 al 24 novembre gli studenti italiani sono ospiti dei loro coetanei francesi che frequentano il Lycée Magenta; la seconda fase (aprile 2014) prevede l'accoglienza dei ragazzi francesi nelle famiglie degli studenti italiani. Questo progetto verterà su un confronto sistematico tra i due sistemi scolastici: i ragazzi italiani frequenteranno i corsi con i loro corrispondenti francesi e faranno delle visite guidate. Poi ogni studente italiano dovrà redigere una sorta di diario di viaggio in lingua francese.</testo>
					</articolo>

					<articolo>
						<titolo>Articolo 7:  Leno La cultura abita alla biblioteca Richeriana </titolo>
						<testo>LENO Un nuovo luogo di aggregazione e di cultura è nato a Leno. Nei giorni scorsi a Villa Badia, sede della Fondazione Dominato Leonense, è stata aperta ufficialmente la biblioteca Richeriana del Dominato Leonense.  La biblioteca vuole essere un luogo di incontro e di stimolo per la cultura. Per questo organizza serate di incontri con l'autore. La prima è prevista giovedì alle 20.30: interverrà lo scrittore e poeta bresciano Domenico Pari. Autore prolifico di racconti e poesie, anche in dialetto, negli anni ha ricevuto numerosi riconoscimenti a livello nazionale. In questa serata sarà possibile conoscere personalmente l'autore e il suo amore per la scrittura e ascoltare le sue poesie più belle. Nel mese di dicembre due sono gli appuntamenti organizzati in collaborazione con l'associazione culturale CaraMella: giovedì 6, alle 20.30, nella biblioteca comunale di Bagnolo Mella sarà presentato il libro del maestro Tomaso Romano 'Tradizioni e superstizioni della Bassa Bresciana'. Giovedì 20 sarà invece ospitata la scrittrice bresciana Giuliana Bernasconi, che leggerà alcune poesie in dialetto bresciano tratte dal libro 'Natale'. A gennaio del prossimo anno sarà avviato invece il gruppo di lettura: incontri, con cadenza mensile, durante i quali poter confrontarsi su un libro, condividere riflessioni ed emozioni. Alla fine di ogni incontro il gruppo sceglierà il libro da leggere nel mese successivo, per poterne parlare la volta seguente. Chiunque fosse interessato può contattare la biblioteca Richeriana, aperta dal lunedì al venerdì, dalle 8 alle 13 e dalle 14.30 alle 17 (info: 030.9038463; info@fondazionedominatoleonense.it). La biblioteca trae le sue origini dall'importanza culturale dell'abbazia benedettina fondata in questo luogo dal re longobardo Desiderio. L'intestazione è una dedica al grande abate Richerio, vissuto all'inizio dell'anno 1000, il quale è stato ricordato per le importanti opere di ristrutturazione e valorizzazione della biblioteca del cenobio lenese. Qui sono conservati, e disponibili agli utenti, libri dedicati alla storia, all'arte e alla cultura dei territori lombardi, veneti ed emiliani.</testo>
					</articolo>

					<articolo>
						<titolo>Articolo 8:  Un'associazione con le 'Ali per volare' </titolo>
						<testo>LENOA Leno  un gruppo di volontari  lavora a supporto dei disabili del Cdd e del Css Monica Crescini, servizi gestiti dalla cooperativa Collaboriamo. Da parecchi anni infatti numerose persone, che avevano seguito il consolidamento dell'attività della cooperativa Collaboriamo, desiderando impegnarsi  per creare  attività condivise e piacevoli, si sono messe a disposizione degli utenti  della Cooperativa. Per avere una veste ufficiale questi volontari si sono organizzati in una associazione che ha preso un bellissimo nome: 'Ali per volare'.</testo>
					</articolo>

					<articolo>
						<titolo>Articolo 9:  Castelcovati Imu, il Pd chiede il referendum Obiettivo: abbassare le aliquote. Replica il sindaco Gritti: 'Una richiesta insensata'</titolo>
						<testo>CASTELCOVATIUn referendum per abbassare le aliquote Imu. La richiesta, formulata attraverso un volantino distribuito in paese, arriva dal circolo locale del Pd, che dichiara di aver assistito nei giorni scorsi a 'una raccolta firme per abolire l'Imu presentata furbescamente dalla Lega in modo che tutti firmassero. In realtà - leggiamo nel volantino- è stata un'iniziativa tesa a rendere possibili i referendum anche su materie fiscali'. Dopo questa premessa si passa alla richiesta vera e propria: 'Proponiamo al sindaco di Castelcovati di indire un referendum consultivo per ridurre le aliquote Imu, fissate al 6 per mille per la prima casa e al 9 per mille sugli altri immobili'. Nel volantino il Pd si rivolge direttamente al primo cittadino Camilla Gritti: 'Trattandosi di materia di competenza comunale, sarebbe poi facile per il sindaco rispettare la volontà dei propri cittadini e ridurre immediatamente le aliquote. Se quella della Lega non è solo comoda propaganda, ci aspettiamo dal sindaco comportamenti coerenti'.  La risposta del primo cittadino, Camilla Gritti, non tarda ad arrivare: 'Le richieste del volantino non hanno senso. La raccolta firme proposta dalla Lega è stata fatta per richiedere che sia rimosso dall'Imu sulla seconda casa quel 3,8 per mille che finisce direttamente nelle casse dello Stato. Senza l'imposizione di questa quota i cittadini pagherebbero addirittura meno di quello che si versava con la vecchia Ici'.  Sempre in tema di Imu la Gritti sottolinea: 'Le rendite catastali del nostro Comune - conclude - non sono altissime. Questo fattore, unito alla detrazione di 200 euro per tutti, fa sì che la tassa introdotta recentemente si sia ridotta per molti cittadini. Inoltre la nostra Amministrazione ha deciso di non applicare l'addizionale Irpef, al contrario di moltissimi altri comuni'. a. f.</testo>
					</articolo>

					<articolo>
						<titolo>Articolo 10:  Manerbio Crisi politica, regna l'attesa Le forze politiche locali pretendono chiarezza dopo le dimissioni del sindaco Pd (opposizione): 'È una situazione inaspettata che il nostro Comune non merita' </titolo>
						<testo>MANERBIOAttesa. Sembrerebbe essere questa la linea scelta dalle forze politiche di fronte alle dimissioni rassegnate dal sindaco Cesare Meletti.  Motivo della scelta la mancata approvazione di una variante al Piano dei servizi per la possibile costruzione di una nuova Rsa in zona stazione ferroviaria, delibera che è stata bocciata con il voto negativo o l'astensione di alcuni consiglieri della maggioranza. Il giorno dopo il gesto Meletti, sostenuto da una lista Pdl-Lega, ha ritirato le deleghe di assessore ad Alberto Zucchi, Daniela Valentini e Cristina Cavallini (tutti del Pdl). 'Era necessario verificare che ci fossero le condizioni per continuare questa esperienza amministrativa oppure no. Il mio non è stato un gesto istituivo, ma un necessario ed ineludibile passaggio per un confronto politico. Occorre capire se quanto accaduto è ascrivibile a un infortunio politico o se, invece, è un malessere più profondo', afferma il sindaco. Sulla vicenda, che sta vivendo di incontri frenetici tra le segreterie dei partiti e che nelle prossime ore potrebbe subire un'accelerazione, abbiamo sentito i partiti. Partiamo dal Pdl, al cui interno si sono verificati i mal di pancia, con il voto contrario di Sandro Vazzoler e Giuliano Piovani e l'astensione di Andrea Almici e Angiolino Ponsoni (erano assenti Raffaele Martinelli e Angelo Sala). 'Ho scelto la linea della coerenza in aula, dando il mio voto contrario a una questione che richiede approfondimenti. La costruzione di una nuova casa di riposo in quel luogo non è affare da poco: è necessario che ci sia un chiarimento' osserva Piovani, esponente del Pdl che ha detto no alla variazione urbanistica. Di 'grosso infortunio e imprudenza per non aver ritirato dalla discussione della serata la delibera, come richiesto da alcuni consiglieri' parla invece Martinelli, segretario del Pdl, il quale aggiunge che 'si sta cercando di fare delle valutazioni: la situazione al momento è molto ingarbugliata. Vediamo nel breve volgere di poche ore'.  In casa Lega, alleata del Pdl nella conduzione di palazzo Luzzago, si sta alla finestra: 'È una questione  interna al Pdl che necessita delucidazioni. I nostri assessori sono pronti a rimettere nelle mani del sindaco le loro deleghe. Noi vogliamo continuare questa esperienza amministrativa', sostiene il segretario Mario Mantovani. Sul fronte opposto le opposizioni intervengono per bocca di Luciano Ruggeri, segretario del Pd locale: 'È una situazione inaspettata che Manerbio non merita: dare le dimissioni per un sindaco è segno negativo, perché si assiste ad uno stallo amministrativo causato dal commissariamento. Vediamo come evolverà la situazione nelle prossime ore: chiediamo chiarezza'. Sel, invece, sostiene che 'se la maggioranza, come è probabile, si dovesse ricompattare e forzasse l'approvazione di questo progetto, gli amministratori dovranno rispondere ai cittadini delle difficoltà che tale decisione andrà a creare alla casa di riposo'. Infine l'Udc: 'Prendiamo atto delle dimissioni del sindaco su una questione privata. Siamo in attesa di capire quel che succederà nelle prossime ore', comunica il segretario, Fabio Valenti. Ieri sera in municipio un lungo incontro tra il sindaco e il Pdl.scot</testo>
					</articolo>
			</sezione>
			<sezione>
				<nome>Sezione 2: BRESCIA E PROVINCIA</nome>
					<articolo>
						<titolo>Articolo 1:  A Lumezzane cittadini 'virtuosi', già dal 2003 </titolo>
						<testo>LUMEZZANE'Lumezzane ha dei bravi cittadini che  han fatto il possibile per pagare quanto dovuto per i servizi ricevuti dal Comune'. L'assessore al Bilancio Elena Berna e il dirigente dell'area finanziaria, Roberto Savelli, commentano così la nuova previsione di legge che ai Comuni impone un accantonamento del 25 % di quanto non riscosso. Le entrate sono appostate in bilancio con il criterio di cassa, con esclusione della Tarsu, la tassa rifiuti solidi urbani, riscossa per ruolo che per il 2012 ammonta a 2.500.000. Gli ultimi dati consolidati, relativi al 2010, parlano di un mancato incasso del 5,51 %, in valore assoluto 129.000 euro. 'Va detto - precisano Berna e Savelli - che non si tratta di insolvenze definitive. Come in passato, alcune entrate relative all'anno considerato, perverranno in futuro'.  Un dato significativo, relativo al periodo 2003-10, mostra una media di mancati incassi del 3,83 %, che in valore assoluto, significa che negli ultimi otto anni, Lumezzane ha avuto minori incassi per 636mila euro totali. Sul fronte delle tariffe incassate, ammontano a circa 1.762.000 euro, il 10,87 % del Bilancio 2012, mentre le insolvenze sono intorno all'1 %. 'A fronte di possibili mancati incassi, abbiamo istituito nel tempo un fondo svalutazione, che, con l'assestamento di bilancio che faremo nel futuro, arriva al 25 % come la norma impone. Abbiamo lavorato per arrivare a questa percentuale e quindi la previsione di legge non influirà più di tanto'. Certo gli anni a venire preoccupano, in quanto la crisi economica è profonda anche a Lumezzane, e le norme relative alla Spending Review non fanno prevedere diminuzioni di tasse locali, anzi al contrario. 'Abbiamo subìto un taglio dallo Stato di 400mila euro nel 2010, di altri 600mila nel 2011 e ora la compartecipazione dello Stato alle entrate comuni si estenderà'.a. s.</testo>
					</articolo>

					<articolo>
						<titolo>Articolo 2: TRA FONDO DI GARANZIA E PRUDENZA Montichiari, automobilisti indisciplinati... e insolventi </titolo>
						<testo>MONTICHIARIAvvolti forse dalla nebbia che nella Bassa non si fa mai attendere troppo, ma i 'residui attivi' non mancano in terra di Montichiari. Non grosse cifre, ma quanto basta ad imporre al Comune - sindaco Elena Zanola e assessore al Bilancio Massimo Gelmini in testa - di prevedere un fondo di garanzia per mancate riscossioni di 90mila euro. 'Fatti due conti il dato complessivo è facilmente ottenibile' conferma Gelmini: se il fondo introdotto dalla 'revisione della spesa' montiana dev'essere del 25 % rispetto ai residui attivi pregressi, il volume di questi ultimi si aggira attorno ai 360mila euro. Cifra non enorme ma neppure irrisoria per chi è chiamato a far quadrare i conti di un bilancio che in parte corrente si attesta sui 13 milioni di euro, a fronte di investimenti appostati per 7-8 milioni. Negli anni passati ad incidere sulla voce 'residui attivi' per Gelmini certo si dovevano annoverare i mancati introiti della tassa rifiuti, 'ma ora è affidata ad una società esterna e quindi non ricade più direttamente sul Comune. Il grosso delle mancate entrate - spiega l'assessore - derivano dai mancati pagamenti relativi alle sanzioni al Codice della Strada elevate dalla Polizia Locale', che in più occasioni ha fatto parlare di sé per lo zelo riposto sul fronte della repressione di comportamenti di guida pericolosi, cui deriva inesorabilmente una cifra di per sé significativa di proventi da multe per il Comune. 'Certo si sa che non tutte le sanzioni portano a riscossione certa - prosegue l'assessore - tanto che noi, come molti altri Comuni iscriviamo a bilancio le entrate derivanti con estrema prudenza, con cifre inferiori anche del 50 % della possibilità d'incasso. L'adozione di un fondo di credito sui rischi ora previsto dalla legge, in buona sostanza, non serve a molto per quelle realtà come la nostra che adottano criteri di amministrazione ispirati a prudenza'. Ma in compenso pone vincoli all'impiego delle risorse: 'Be', i vincoli tra Patto di stabilità e spending review, ormai non si contano...'.g. gal.</testo>
					</articolo>

					<articolo>
						<titolo>Articolo 3:  A Desenzano a gravare sono i residui... dei rifiuti Nel 2011 morosità per 450mila euro. Meccanismi di tutela evitano ammanchi sui servizi scolastici</titolo>
						<testo>DESENZANONessun problema per l'acqua, 'girata' nella gestione - e quindi anche nei residui - a Garda Uno, scarsa morosità nei servizi scolastici grazie a vari accorgimenti degli ultimi anni, qualche problema in materia sociale per la crisi economica, residui pesanti per i rifiuti.  Se i Comuni italiani in totale hanno un 'buco' di 15 miliardi, il contributo di Desenzano è modesto. Merito anche dei nuovi sistemi introdotti per evitare insolvenze e dunque iscrivere a residui attivi somme destinate davvero a restare sulla carta. É il caso della gestione dell'acquedotto. A fronte di una bolletta fatturata ai quasi 28mila desenzanesi di circa 4,5 milioni di euro le insolvenze mandate a fina anno a residui attivi sono inferiori all'1 %, considerata percentuale accettabile. La svolta nel far crollare i 'morosi' è giunta con la procedura che arriva, dopo sollecito e messa in mora, alla sospensione della fornitura. Ancor più efficace l'introduzione della 'school card', tessera magnetica ricaricabile che ogni famiglia deve usare per usufruire della mensa per i bimbi delle scuole cittadine.  I residui sono pari a zero perché si paga contestualmente al servizio. Anche nel trasporto scolastico i residui - pur in assenza dei dati di dettaglio, non forniti -, i residui sarebbero assai  bassi perché il bambino non viene ammesso al servizio se la famiglia non ha saldato i sospesi dell'anno precedente. Vengono concesse rateizzazioni per andare incontro a chi ha problemi, tenendo conto che le tariffe, in generale, coprono solo parzialmente i costi e che le fasce di reddito prevedono esenzioni per i redditi bassi.  Le note dolenti arrivano dalla raccolta rifiuti. Nel 2011 la fatturazione a 16.255 utenti è stata di 4.258.000 euro con 2.215 insolventi per una somma di ben 706.629 euro. L'operazione recupero ha consentito di ridurre la morosità a 1.328 utenti per una somma pur sempre pesante:  451.556 euro. Ora per questi scatterà il sollecito poi l'ingiunzione e le esecuzioni, dal fermo auto ai pignoramenti, ecc. 'La situazione non è facile - commenta il sindaco Rosa Leso -. I fondi della Regione sono sempre meno: è il caso dei servizi ai lavoratori disabili. Sopperiamo col nostro bilancio, fin che si può'.</testo>
					</articolo>

					<articolo>
						<titolo>Articolo 4:  I bresciani pagano, nonostante la crisi Nella geografia nazionale delle 'mancate riscossioni' Brescia si conferma virtuosa Cittadini sempre più puntuali nei versamenti: nel 2011 lo scoperto vale solo il 3,8 % </titolo>
						<testo>nSe il cosiddetto 'Albo del buon pagatore' fosse in vigore anche per i cittadini, i bresciani sarebbero certamente in cima alla classifica, ad occupare i posti riservati ai 'creditori più virtuosi'. Il termometro che lo attesta è insieme il più aspro e il più indicativo: la puntualità nel versamento di multe, imposte e tributi. Un indicatore che lascia una chiara impronta all'interno del bilancio comunale: secondo la geografia nazionale approntata dalla banca dati Aida PA - Bureau van Dijk sui dati 2010 (e pubblicata ieri da Il Sole 24 Ore) il livello delle 'mancate riscossioni' della Loggia, rispetto al resto dei Comuni d'Italia, è ai minimi termini. Come a dire: il Comune ha ben poco da rimproverare ai suoi cittadini. Quasi tutti, infatti, riversano nelle casse pubbliche tutto il dovuto nei tempi prestabiliti. Anche in tempi di crisi. Il parametro sotto la lente di ingrandimento è quello dei cosiddetti 'residui attivi', vale a dire le entrate pubbliche certe, ma mai incassate. Numeri alla mano, per quanto riguarda il 2010 - anno di riferimento per la classifica nazionale - il portafoglio comunale attende dai bresciani 11.468.186,39 euro, di cui 1.912.654,82 euro di entrate tributarie (un esempio per tutti, la tariffa di igiene ambientale che, da sola, ha generato una 'morosità' pari a 4 milioni) e 9.555.531,57 euro di extratributarie (dalle multe al canone di occupazione di suolo pubblico). Uno 'scoperto' che vale il 5,3 % sul totale delle cosiddette entrare proprie e su un conto complessivo (quello che racchiude tributarie ed extra) che 'vale' 214.590.845,67 euro. Numeri bassi, se si considera che a Napoli manca all'appello il 221 %, a Roma il 159,5 %, a Cremona il 36,2 %, a Verona il 21 %. Meglio di Brescia, solo Ravenna (5,1 %), Reggio Emilia (3,3 %), Sondrio (2,6 %) e Bergamo (2 %). Un andamento, quello bresciano, che non solo si conferma virtuoso nel tempo (nel 2009 la mancata riscossione è stata di 10.094.324,36 milioni di euro, pari al 4,6 % delle entrate certe), ma che migliora se si guarda al dato più recente, quello del 2011. Lo scorso anno, infatti, il rendiconto consuntivo si è chiuso con una mancata riscossione a quota 9.744.566,05 euro: il 3,8 % dei residui accertati. Un conto sul quale le multe pesano per circa 8 milioni di euro. 'Brescia - sottolinea l'assessore al Bilancio, Silvano Pedretti - ha sempre agito in modo precauzionale, garantendo la solidità di bilancio e, quindi, l'equilibrio contabile'. Come? Accantonando 'di volta in volta una quota dell'avanzo di amministrazione per poi ascriverla al fondo di svalutazione crediti. Così - conclude l'assessore - sono stati abbattuti i residui ed è stato salvaguardato l'equilibrio'. Un quadro che si lega a doppio filo con l'ultimo dato (2009) che rilegge in chiave complessiva la situazione del debito comunale, ovvero l'esposizione del Comune con le banche nonché con la Cassa depositi e prestiti. Con 91 euro per abitante la Leonessa è il terzo capoluogo con il debito più basso d'Italia. Anche in questo caso il vero asso nella manica sono le entrate proprie, in particolare quelle delle due società controllate principali: A2A e Centrale del Latte.  Nuri Fatolahzadeh</testo>
					</articolo>

					<articolo>
						<titolo>Articolo 5:  Edifici vuoti, nuovo appello della Castelletti: 'Serve censirli' </titolo>
						<testo>nLo aveva già sottolineato e proposto in occasione del lungo percorso che ha portato all'approvazione del Piano di governo del territorio. Ma alla fine la formula accordata è stata appunto quella della mozione. Una mozione che il capogruppo Laura Castelletti (Brescia per passione) ha depositato il 6 aprile 2012. Al centro, uno dei temi più caldi del momento: la necessità di un censimento che sappia fotografare la situazione degli immobili sfitti o non utilizzati della città. Una mappatura inserita all'interno della campagna 'Salviamo il paesaggio, difendiamo i territori' che acquista ancor più valore se si pensa all'emergenza che sempre più riempie le pagine della cronaca: l'sos casa. Tra sfratti e liste di attesa sempre più lunghe per conquistare un posto nelle case popolari. Ieri, l'ennesimo slittamento del dibattito, che ha fatto seguito al rinvio della mozione sul diritto di cittadinanza e di voto agli immigrati e che s'inserisce nell'elenco dei temi che sembrano non trovare mai spazio in Consiglio comunale. Brescia per passione ha sposato l'iniziativa lanciata dal 'Forum italiano dei movimenti per la terra e il paesaggio' e l'ha portata all'attenzione della Loggia. Una proposta rivolta a tutti i Comuni del Belpaese, partita lo scorso febbraio e volta a fornire alle amministrazioni una bussola utile per 'ridurre il consumo di territorio attraverso un'oculata gestione'. A impegnare direttamente il Comune di Brescia la mozione firmata dalla Castelletti che, se accolta, comporterà l'avvio del censimento - da ultimare entro sei mesi - sulla scorta di un apposito modulo ideato dai proponenti del Forum, che fissi la situazione all'8 ottobre 2011 (il giorno precedente a quello di riferimento adottato per il 15° Censimento della Popolazione dell'Istat): da indicare il suolo totale, quello edificato, il numero delle unità immobiliari non utilizzate, cui aggiungere l'elenco di quelle fatiscenti risultante da una ricognizione diretta. nf</testo>
					</articolo>

					<articolo>
						<titolo>Articolo 6:  Bonifica cava Piccinelli, l'incarico a Nucleco A puntare nuovamente i riflettori sul nodo Cesio 137 la capogruppo Albini (Sel)</titolo>
						<testo>nIl nodo cava Piccinelli e Cesio 137 ancora al centro del Consiglio comunale. Ad interrogare l'assessore all'Ambiente, Paola Vilardi, sulle misure messe in campo per affrontare la situazione 'a fronte del pericolo di inquinamento della falda acquifera' è il capogruppo di Sel, Donatella Albini. Che chiede conto dell'iter messo in campo dalla Giunta dopo il sollecito inviato al sindaco dall'Asl lo scorso 10 luglio. La replica della Vilardi parte dalla relazione stilata dall'Arpa sulla scia dei campionamenti effettuati. 'Le analisi - recita il testo - non hanno evidenziato la presenza di Cesio 137 in concentrazioni superiori ai livelli minimi rilevabili, né la presenza di altri radionuclidi artificiali in concentrazioni rilevabili'. Quindi, la risposta di merito: 'Il Comune ha già stanziato 340mila euro, poco meno di centomila serviranno per la messa in sicurezza dei dodici bidoni contenenti materiale radioattivo confinati in una zona chiusa della cava'. Fino all'incarico conferito a Nucleco spa: 'Con determinazione dirigenziale il 9 novembre è stato disposto l'affidamento del servizio alla società' sottolinea la Vilardi. Il 15 novembre si è poi riunito il Tavolo tacnico prefettizio (la competenza in questi casi resta infatti in capo alla Prefettura, cui sono affidate le cabine di regia): 'La Prefettura - puntualizza l'assessore - ha manifestato la disponibilità ad interessare il Ministero dell'Ambiente e, eventualmente, la Regione per gli adempimenti di competenza, supportando in tal modo il Comune'.  Ma ora a che punto siamo dell'iter? 'Stiamo attendendo che Nucleco, già sollecitata, indichi la data di avvio dei lavori di rimozione dei fusti, gli stessi che - aggiunge la Vilardi - verranno conferiti in un deposito dedicato presso l'Enea, a Roma'. Non solo. 'È stato conferito un incarico ad uno studio legale specializzato in materia, per un supporto tecnico agli uffici'. nf</testo>
					</articolo>

					<articolo>
						<titolo>Articolo 7:  Sul voto agli immigrati in Loggia è cortocircuito Dopo un'ora di dibattito sul rinvio della discussione, la mozione firmata da Sel e Pd slitta e scioglie l'assemblea</titolo>
						<testo>nOltre un'ora di discussione - con tanto di sospensiva - per decidere se discutere oppure no. Non è un gioco di parole, ma il film del Consiglio comunale di scena ieri a Palazzo Loggia. Al centro, l'attesa mozione sul diritto di cittadinanza e di voto agli immigrati. Una proposta in stand-by ormai da un anno e inserita all'ordine del giorno, in modo unanime, dalla Conferenza capigruppo, dopo l'ulteriore rinvio di lunedì 12. Il testo, firmato da Sel e Pd, ha mandato letteralmente in cortocircuito la Loggia. Innescando, a posteriori, un concorso di colpe. Anzi, una catena di Sant'Antonio. Si parte dalla quota colpa del Pdl, 'perché per l'ennesima volta ha messo a rischio' il pacchetto voti di maggioranza: 'Troppi i consiglieri diretti verso l'uscita e troppo alta la probabilità di darla vinta all'opposizione'. Quindi la quota colpa della Lega, 'perché in fondo se il tema fosse stato affrontato subito, i numeri, seppur risicati, c'erano'. Poi, la quota colpa dell'Udc, che 'ha lasciato l'aula'. E il Pd? Colpa anche sua, che 'poteva evitare di votare in modo accomodante l'ulteriore rinvio'. Una cosa è certa: a decretare la chiusura vera e propria dei lavori dell'assemblea municipale è stata l'assenza dei consiglieri di maggioranza. Al momento dell'ennesima straziante votazione, ovviamente sempre con lo scopo di rinviare un dibattito, non certo per affrontarlo (protagonista, stavolta, la mozione di Laura Castelletti, che chiede un censimento degli immobili sfitti e non utilizzati) seduti tra i banchi di Pdl, Lega e Udc c'erano solo Marco Salvo, Luigi Gaggia, Giovanni Acri e Luigi Recupero. E allora a interrompere il gioco delle parti è stata la presidente Simona Bordonali: 'Manca il numero legale, la seduta di Consiglio è sciolta'. Una conclusione 'triste, da stigmatizzare' per usare le parole del consigliere Alberto Martinuz (Pd), perché caratterizzata da un valzer di interventi 'tattici'. Tattici nel merito (l'obiettivo, raggiunto, era il rinvio del dibattito), ma politici nella sostanza. Perché, come ha precisato il capogruppo Pdl, Achille Farina, 'non vi è alcun dubbio sulle posizioni politiche rispetto al tema'. Sì convinto dalle opposizioni, firmatarie della proposta e no netto da Pdl e Lega alla possibilità di aderire alla campagna per i diritti di cittadinanza e di voto agli immigrati (che consentirebbe loro una rappresentanza istituzionale all'interno delle Consulte). Posizioni note che lascerebbero nell'imbarazzo, però, la terza forza politica di maggioranza: l'Udc. Al bivio tra la posizione favorevole più volte espressa dal segretario Gianmarco Quadrini e il 'no' di Pdl e Lega. Uno strappo scomodo, in maggioranza. Specie nella geografia di alleanze da confermare. Oppure da ridefinire.  Nuri Fatolahzadeh In sessanta minuti nÈ durato più di un'ora il dibattito sul rinvio della mozione - in attesa di discussione da un anno - firmata da Sel e Pd sul diritto di cittadinanza e di voto agli immigrati. Il Consiglio ha scelto poi per un nuovo rinvio: la proposta dovrà attendere (Foto Strada/Neg)</testo>
					</articolo>
			</sezione>
			<sezione>
				<nome>Sezione 3: CULTURA</nome>
					<articolo>
						<titolo>Articolo 1:  'La luce in fondo al tunnel si accende solo coi beni sociali' L'economista Laura Pennacchi, ieri a Brescia: 'Contro la crisi, green economy e più welfare'</titolo>
						<testo>Quale modello di sviluppo consentirà di uscire dalla crisi? Non quello che abbiamo applicato finora: 'La durata e la persistenza della crisi globale indicano che è un fenomeno sistemico, intrinseco al vecchio modello di sviluppo'. Serve un'inversione di rotta, secondo l'economista Laura Pennacchi intervenuta - nella sala Piamarta di via San Faustino - per il ciclo 'Una Repubblica fondata sul lavoro', per il 120° anniversario della Camera del lavoro di Brescia (per poi presentare in serata, in San Giovanni, il volume 'Filosofia dei beni comuni - Crisi e primato della sfera pubblica', per iniziativa di Riformisti 3.0 e Oltregibilterra.it).  Laura Pennacchi è stata sottosegretario al Tesoro nel primo governo Prodi. Oggi, al contrario di Mario Monti, dichiara di non vedere la luce in fondo al tunnel: 'Potrà portarla soltanto un'iniziativa politica collettiva di alto livello'. Un percorso che prenda atto anzitutto della natura della crisi e dei suoi paradossi: 'Quando è esplosa, alla fine del 2008, ha causato la recessione mondiale. Ma gli Stati hanno salvato il sistema finanziario con interventi immensi. Oggi dovrebbero sostenere la ripresa: si dice invece che devono aumentare i tagli della spesa pubblica, specie del welfare'. Invece è proprio dal welfare che si deve ripartire: 'Si è vista la superiorità del modello sociale europeo rispetto a quello anglosassone, caduto per primo nella crisi. All'inizio del 2009 Barack Obama ha lanciato la campagna per un sistema sanitario ispirato a quello europeo, e ha salvato l'industria dell'auto perché il suo crollo avrebbe cancellato i fondi-pensione aziendali. Puntare sulla previdenza privata significa infatti affidare la tutela alle oscillazioni dei mercati finanziari'.  È necessario, sostiene l'economista, arrestare i tre processi propri del modello di sviluppo travolto dalla crisi: 'La finanziarizzazione estrema dell'economia, che ha prodotto un mostruoso sistema finanziario-ombra fatto di titoli tossici. La "commodification", ovvero la mercificazione di tutto, persino del genoma umano. Infine la denormativizzazione, che è ben più della deregulation: la negoziazione privata si sostituisce all'idea stessa della legge e della norma'. Strumenti come la Tobin Tax sono possibili argini alla finanziarizzazione selvaggia; mentre il valore dello stato sociale consiste nel processo di demercificazione che esso può innescare, 'radicando la cittadinanza sotto la forma di cittadinanza non proprietaria, bensì sociale'. Bisogna dunque 'pensare a una nuova base complessiva di sviluppo del welfare state'. E farlo affrontando i problemi ereditati dal passato: 'L'invecchiamento della popolazione, ad esempio, che è anche il segno del buon funzionamento del modello sociale europeo. Rende però meno dinamica l'economia, sommandosi alla caduta dei tassi di natalità. Problemi affrontabili con politiche pro-natalità'.  C'è poi lo sguardo da gettare sul futuro, sull'elaborazione di un modello di sviluppo 'meno vulnerabile e che bruci una quantità minore di risorse ambientali'. Pennacchi guarda alla green economy, un modello 'ad alta intensità di lavoro' che può contrastare la catastrofe della disoccupazione. E invita a una politica capace di incrementare i consumi collettivi più che quelli individuali. 'Così migliora la qualità della vita. Il nostro futuro sarà segnato dai beni sociali: scuole, asili, reti, infrastrutture... Sono le parole che usa Obama, e con esse sfuma la distinzione tra politiche economiche e sociali'. Per tutto ciò serve 'un forte intervento pubblico: il ripristino dell'idea di un operatore vocato a esercitare la responsabilità collettiva'. Nicola Rocchi</testo>
					</articolo>

					<articolo>
						<titolo>Articolo 2:  'Celebro l'amicizia e spero che il mondo sappia trovare la pace' Lo scrittore cileno torna alla favola con la storia di un gatto e un topolino</titolo>
						<testo>La chiamano favola, ma è un grande apologo sull'amicizia. Dopo il successo di 'Storia di una gabbianella e del gatto che le insegnò a volare', di cui solo in Italia sono state vendute oltre due milioni di copie, grazie anche al traino del film omonimo del 1998 diretto da Enzo Dalò, lo scrittore cileno Luis Sepúlveda, ha voluto dedicare ai suoi nipoti un nuovo poetico racconto. Protagonista di 'Storia di un gatto e del topo che diventò suo amico' (Guanda, 82 pp., 10 euro), il gatto Mix molto amato dal giovane Max che quando va a vivere da solo lo prende con sé. Mix invecchiando diventa cieco, e le sue lunghe giornate solo nell'appartamento di Monaco in attesa del rientro del padrone dal lavoro, sarebbero drammatiche se un topolino, Mex, vispo e furbastro, non andasse in suo aiuto. Fra i due antagonisti naturali s'instaura un'amicizia dettata dalla necessità, ma anche da un particolare istinto alla solidarietà e al bene. Il topolino diventa gli occhi di Mix e lo accompagnerà nelle escursioni sui tetti, uniti da un vincolo di fratellanza che fa riflettere sui molti contrasti che dividono gli uomini del nostro tempo. 'Sì - ammette Sepúlveda -, l'idea iniziale era proprio scrivere un apologo sull'amicizia, e discutere soprattutto con i piccoli lettori l'importanza di questo valore fondamentale della vita. Che cosa sarebbe l'esistenza senza questo trasporto verso le persone che sanno parlare ai nostri cuori e alla nostra intelligenza? Per lei, quanto è importante l'amicizia? È il sentimento più importante della vita. Tutti gli esseri umani sono partecipi di un universo emozionale che comincia con i primi amici e prosegue con la famiglia della quale siamo i fondatori, ma i figli crescono, vanno via per costruire anche loro nuovi focolari verso altri mondi che sempre invogliano l'uomo a nuove imprese. Restano solo gli amici per spartire ciò che resta della vita. E tutto quello che nell'esistenza ha sapore di autenticità e di miracolo è sempre diviso con gli amici. Che quando sono veri, ci sono accanto in ogni momento. Qualcuno dice che l'amicizia è un affetto più forte dell'amore. Lei che cosa ne pensa? L'amicizia è un sentimento molto simile all'amore, e ha una grande influenza sull'uomo perché ha un'attitudine spontanea di solidarietà e di rispetto, e questo aiuta molto i rapporti fra gli esseri umani. L'amicizia consente un percorso che conduce alla fratellanza, la cosa più bella del genere umano, e fa scomparire l'individualismo, imponendo il 'noi' che permette di vivere bene assieme e fare delle buone cose. Facendo diventare amici un gatto e un topo, definiti nemici dalla stessa natura che li ha generati, ha voluto forse dirci che nulla è impossibile se siamo animati da buoni sentimenti? Sì, la metafora è questa. Si pensa che un gatto e un topo per la loro natura sono nemici, ma si sbaglia, perché fra gli animali non esiste il nemico. Esiste l'antagonista, il diverso, e la natura degli animali è differente da quella che regola i rapporti del genere umano.  In un'ipotetica identificazione potremmo vedere nel gatto una grande Nazione che capisce che non deve cacciare il topolino e che quel piccolo 'stato-topo' può essere necessario alla sua stessa sopravvivenza? Questa è la metafora principale del libro. L'animale grande e vigoroso ha in sé una mancanza che è accudita da un piccolo topo insignificante, che però rappresenta tutto perché lo guida nel buio. Credo che nel campo delle nazioni fra gli esseri umani succeda la stessa cosa. I grandi imperi hanno anche gravi deformazioni e un piccolo aiuto può risolvere problemi enormi. Donando i suoi occhi al gatto, il piccolo topo è un gigante dell'esempio che dovrebbe circolare sempre fra gli uomini di ogni ceto, cultura e Paese. La cecità del gatto è una metafora sulla cecità di molti di noi o la sua menomazione tende a evidenziare altri conflitti? Il gatto di questa storia ha un problema terribile, e il suo rapporto con il mondo è menomato. Il piccolo, debole topo, diventa una possibilità di salvezza, e il loro è uno sforzo leale per rendere possibile una forma di convivenza nella quale l'uno fornisce all'altro quello di cui ha bisogno. Anche il topo ha le sue limitazioni e le sue paure, ma dopo due o tre avventure vissute assieme al gatto, e una dimostrazione della loro reciproca disponibilità, supererà nel modo migliore la diversità che non li divide e non li separa, ma li porta a costruire qualcosa assieme. Un invito implicito a tanti potenti a pensare seriamente alla pace? Credo di sì. Quella fra il gatto e il topo è l'idea di un'alleanza pacifica. I grandi problemi che investono l'umanità, non si risolvono mai facilmente, e per questo bisogna diffidare dei maghi della politica, per evitare brutte sorprese. La cosa migliore è impegnarci tutti per risolvere i problemi complessi specialmente ora che in Europa sta nascendo nuovamente la xenofobia, il razzismo e l'odio verso chi è diverso da noi: bisogna appianare i contrasti che generano attriti. La furbizia e l'agilità del topo sono l'unica chance per sopravvivere al pericolo, ma nella paura è lui che ci insegna una grande umanità? Sì, ci insegna una meravigliosa umanità, che è quella del soccorso e del dare reciproco aiuto. Pur a conoscenza delle sue limitazioni e della sua diversità, ha il coraggio di avvicinarsi a uno più grande e più forte che, benché antagonista, riesce a dialogare e diventa suo amico senza crearsi troppi problemi. Il gatto, a differenza del cane, è meno devoto all'uomo: cosa lo rende totalmente libero? Credo che fra tutti gli animali il gatto sia quello più discreto e, pur convivendo con l'uomo, è anche quello più indipendente. Il gatto è meno asservito del cane che si avvicina all'uomo aspettando una dimostrazione di affetto. Al contrario, è sempre l'uomo che si avvicina al gatto per manifestargli i suoi sentimenti. Andrea Grillini</testo>
					</articolo>

					<articolo>
						<titolo>Articolo 3:  Ritratto di Mina Mezzadri dalla Loggetta a S. Giulia Al Ridotto del Grande si presenta il libro di Renato Borsoni dedicato alla grande regista</titolo>
						<testo>Graficamente sfizioso, emotivamente esposto, lucidamente intriso di memoria: è il ricordo che Renato Borsoni, già direttore del Centro Teatrale Bresciano e fra i protagonisti della Compagnia della Loggetta, dedica alla regista Mina Mezzadri, scomparsa il 19 agosto 2008. Oggi, martedì, alle 18 nel Ridotto del Teatro Grande di Brescia, in corso Zanardelli, il libro di Borsoni 'Mina Mezzadri: una donna regista nel teatro del novecento' (edizioni La Quadra) sarà presentato: con l'autore, ci saranno il sovrintendente del Teatro Grande Umberto Angelini, l'editore Tino Bino (già presidente del Ctb) e Paola Carmignani, critico teatrale del 'Giornale di Brescia' (ingresso libero). Il volumetto è pubblicato in collaborazione con il Soroptimist Club di Brescia, di cui la Mezzadri fu socia. Il ricordo è centrato sul rapporto personale e professionale che per decenni ha unito Borsoni e la Mezzadri, in un sodalizio artistico che ha fatto la storia di questa città e ha portato alla nascita a Brescia di un teatro stabile. Dagli anni ruggenti della Compagnia della Loggetta alla nascita del 'teatro documento' (con 'Lettere a un sindaco' e 'L'obbedienza non è più una virtù', da Don Milani), fino agli indimenticabili progetti del Comune di Brescia relativi all''Adelchi' nei luoghi di Santa Giulia - e a 'La colonna infame' con uno strepitoso Virginio Gazzolo e le immagini di Dreyer - Borsoni ripercorre una storia dalle pagine scolpite nel cuore dei bresciani che amano il teatro. Una linea - quella dell'istinto liberamente creativo e avanguardistico della Mezzadri e della saggezza civica e mediatrice di Borsoni - che ha fatto scuola in una storia tutta e solo bresciana.</testo>
					</articolo>

					<articolo>
						<titolo>Articolo 4:  'La preda', quant'è attuale lo sguardo della Némirovsky </titolo>
						<testo>In certa letteratura ci si può specchiare. Come individui, come società... Prendiamo una generazione il cui vigore sia eroso dall'avvicendarsi di mestieri precari, aggiungiamo una congiuntura economico-finanziaria drammatica in cui avidi banchieri vanno a fondo mentre galleggia, tronfia, l'immutabile classe politica cui s'aggrappa una piccola schiera d'immeritevoli beneficiati... In questo scenario si muove la vicenda di Jean-Luc Daguerne, protagonista del romanzo 'La preda' di Irène Némirovsky (edizioni Adelphi, 212 pagine, 18 euro). Il quale, al contrario di quanto potrebbe sembrare, è ambientato non ai giorni nostri bensì negli anni Trenta del secolo scorso. La scrittrice francese d'origine ucraina lo scrisse nel 1936, rappresentando la crisi della Francia negli anni che seguirono al crack del Ventinove, e lo pubblicò sulla rivista 'Gringoire' nel 1938, alle porte dello spaventoso conflitto che avrebbe sconvolto il mondo e posto fine alla sua vita. Il protagonista è un giovane ambizioso d'estrazione borghese che rimanda, esplicitamente, al Julien Sorel di Stendhal. Ne 'Il Rosso e il Nero', quasi esattamente un secolo prima, andavano in scena il clima della Restaurazione post-napoleonica e lo scontro tra le istanze emergenti dei ceti popolari e gli irrigidimenti delle classi conservatrici, conflittualità che preludeva ai moti del 1830. Da un secolo all'altro, il presente si vede riflesso nel passato, e proiettato in una teoria infinita di personaggi, di storie che si somigliano... Tuttavia, pur riconoscendosi nell'eroe stendhaliano, il giovane Jean-Luc rileva che: 'Julien Sorel poteva ancora contare su una parte della società. Ma noi?... A cosa appigliarsi oggi? Tutto scricchiola. Neppure il denaro è sicuro. Intorno a noi, niente. Nessun appiglio'. La storia si ripete con qualche correzione. Il protagonista de 'La preda', infatti, con 'struggente senso di spoliazione' s'accorge d'essere tra gli esclusi in una società con opportunità limitate ('degli imbecilli venivano portati alle stelle, dei ladri perdonati e uomini senza virtù né intelligenza forniti di laute prebende'). E, frustrato dalla consapevolezza di come va il mondo ma ugualmente smanioso di afferrarlo 'a piene mani', imbocca la strada non della lotta collettiva bensì dell'individualismo più cinico ed egoista. Non aspirando al denaro, ma al potere, sceglie la politica. E non certo per uno slancio idealista. Diventa il segretario privato d'un ministro tanto vanesio e vulnerabile quanto attaccato al proprio ruolo. E accanto a lui fa muovere con successo 'il meccanismo delle passioni umane': 'Le pedine erano uomini vivi, e bisognava servirsi delle loro debolezze, della loro vanità, del loro odio, della loro paura'. Ma il disincanto fa invecchiare precocemente. A trent'anni, consumato e arido, Jean-Luc comprende l'ammonimento del padre morente: 'Non bisogna soffocare la propria gioventù. Si vendicherà'. E, al fratello minore José che vorrebbe emularlo, rivela amaro: 'Bisogna conoscere gli uomini. Questo è probabilmente l'unico segreto. Ma non è una cosa che s'impara. Gli uomini o li si conosce per istinto, o non li si conoscerà mai...'.  Anche una scrittrice lucida come Némirovsky conosceva 'il meccanismo delle passioni umane'. Ma per mostrarlo al mondo, come uno specchio spietato e veritiero. Paola Baratto</testo>
					</articolo>

					<articolo>
						<titolo>Articolo 5:  Giordano Bruno Guerri: D'Annunzio, gardesano per voglia di 'vita abondante' Il presidente del Vittoriale ha tratteggiato la figura del Vate 'che, cinquantottenne divo internazionale, avrebbe potuto andare ovunque volesse, ma scelse il lago'</titolo>
						<testo>Innovatore, nient'affatto decadente. Critico ai limiti dell'invettiva verso il Parlamento 'luogo malfamato da diroccare'; altro che protofascista! Ammaliato dalla figura nietzschiana del Superuomo - categoria cui lui stesso era convinto d'appartenere - ma non per questo meno irriverente nei confronti del Duce.  Così è stato definito, per enunciazioni e per via di negazione, Gabriele d'Annunzio nelle parole di Giordano Bruno Guerri - presidente della Fondazione Vittoriale degli Italiani e relatore ieri dell'intervento 'D'Annunzio e "la vita abondante" sul Garda' per I Lunedì del Sancarlino curati da Roberto Chiarini. Figura cui il prossimo anno saranno consacrati 'grandi festeggiamenti per il 150° della nascita', annuncia Guerri. Elencando poi iniziative che vanno ad aggiungersi a quelle già anticipate, quali l'adesione di varie città; una mostra al Museo Caproni di Trento dedicata al D'Annunzio Aviatore; la proposta d'intitolargli una stazione del metrò di Brescia; una serie di sorvoli aerei storici; una moderna edizione degli Agonali del Remo sul Garda, un cenacolo itinerante su vie d'acqua. E ancora: la riapertura al pubblico, al Vittoriale, delle Vallette e del Laghetto della musica; un convegno al Salone del Libro di Torino 2013 sul tema 'Gabriele d'Annunzio innovatore: le nuove tecnologie per i beni culturali'. Tra le novità - spiega Giordano Bruno Guerri fresco di un incontro con gli assessori Andrea Arcai del Comune di Brescia, e Silvia Razzi della Provincia - la presenza del presidente Napolitano al convegno che si terrà il 12 e 13 marzo a Pescara, utile 'a definire l'importanza storica di D'Annunzio per i prossimi 50 anni'. E i lavori dell'Università di Chieti e Pescara a un progetto multimediale che sarà a messo a disposizione di tutti i licei italiani. E poi, il patrocinio alle manifestazioni offerto dal Ministero degli esteri, con l'adesione del ministro Terzi al comitato promotore che 'porterà' il Vate a Los Angeles e New York all'interno delle celebrazioni dell'Anno della cultura italiana: 'Sarò contento - s'inorgoglisce il presidente della Fondazione Vittoriale - di incontrare il 12 ottobre il presidente Obama e di raccontargli chi era D'Annunzio, che peraltro lui certamente conosce'. E, infine, l'intesa con marchi noti (per esempio la sartoria Keaton di Napoli o Buccellati) che esporranno il logo del 150° dannunziano; l'intitolazione di una tappa speciale del Giro d'Italia. Tutto con avvio attorno a metà febbraio da Brescia e 'con altre sorprese ancora'. Dagli annunci, alla ricostruzione biografico-storica, il relatore ricorda che sul Garda, Gabriele d'Annunzio si trasferisce nel '21, a 58 anni. Epoca che lo vede divo internazionale, assurto alla ribalta dall'occupazione di Fiume - foriera di una 'felicità ossidionale' -, dal Volo su Vienna, dalla Beffa di Buccari... 'Avrebbe potuto andare dove credeva', sottolinea Guerri: Roma era pronta ad accoglierlo; non da meno Pescara sua città natale; o la sua Casetta Rossa sul Canal Grande. La vulgata vorrebbe la scelta del Garda come casuale, 'ma così non fu: in un'annotazione autografa del gennaio 1921, il Vate dichiara "Sento che è là sul Garda che il mio destino mi spinge ad abitare"'. Legato al Benaco dall'intensa passione per Alessandra Starabba di Rudinì - legame che sconvolse di gelosia Eleonora Duse al ritrovo di una forcina rimasta tra le lenzuola -, D'Annunzio rimane intimamente incagliato fra quelle acque 'di malachite levigata', da cui trapela 'qualcosa d'impudico'. Appartenuta al tedesco Henry Thode, la villa settecentesca che sarà poi il Vittoriale è scrigno di meraviglie, tra cui il pianoforte di Liszt, conservatovi in ragione del matrimonio dello stesso Thode con una figlia di Cosima Liszt. Strumento che suonerà nuovamente la prossima estate, su prestito del Teatro Alla Scala, in un concerto in programma proprio alla casa del Vate. Il quale - dice la storia - mai provvede al pagamento della residenza, invero donata poco tempo dopo l''acquisto' allo Stato italiano, che versa per il mantenimento, tra il 1922 e il 1927, 6 milioni di lire. Strategia analoga a quella adottata da D'Annunzio per convincere Mussolini a farsi carico di realizzare la Gardesana, battezzata dal Vate col nome - con eco di scarso successo - di 'meandro': 32 milioni di lire su progetto di Riccardo Cozzaglio. Testimonianze tramandate da una fitta corrispondenza, in cui il Duce viene apostrofato come 'compagno'; e accolto nel 1925 nella 'Stanza degli ospiti indesiderati', localucolo angusto e cieco, ammobiliato solo da uno specchio fatto realizzare all'uopo: 'Ricordati che tu sei vetro e io sono acciaio' il monito che vi è impresso... Raffaella Mora  Il lunedì del Sancarlino nGiordano Bruno Guerri, protagonista ieri dell'appuntamento per il ciclo 'I lunedì del Sancarlino', e il pubblico che ha affollato il teatro di corso Matteotti per l'incontro con il presidente della Fondazione Vittoriale degli Italiani, intitolato 'D'Annunzio e "la vita abondante sul Garda"' (ph. Reporter/Barnabi)</testo>
					</articolo>
			</sezione>
			<sezione>
				<nome>Sezione 4: ECONOMIA</nome>
					<articolo>
						<titolo>Articolo 1:  Nautica: Gallinea sposa Blaupunkt </titolo>
						<testo>PALAZZOLO SULL'OGLIOGallinea, storica azienda bresciana di componenti nautici, ha siglato un accordo con il colosso dell'elettronica di consumo Blaupunkt per un progetto di collaborazione internazionale che prevede lo sviluppo di nuovi prodotti in grado di rispondere alle moderne esigenze del mercato nautico. Le innovazioni frutto di questa partnership saranno marchiate Blaupunkt Marine e distribuite in esclusiva mondiale da Gallinea. L'accordo è stato siglato nei giorni scorsi al Mets di Amsterdam: le due aziende non si limiteranno a dialogare, ma condivideranno anche ricerca e sviluppo, cercando di ottenere il massimo dall'unione tra le capacità di un'azienda di grandi dimensione come Blaupunkt e l'esperienza nel settore nautico di Gallinea. L'azienda bresciana è famosa per i suoi tergicristalli e negli ultimi anni ha creato, con la sezione iBoat, una gamma di prodotti legati all'audio e alla domotica che hanno attirato l'attenzione del colosso tedesco. 'Questo accordo - commentano da Gallinea - rappresenta per noi la conferma del buon lavoro fatto da sempre nella nostra azienda e la crescita del progetto iBoat, partito ormai alcuni anni fa. D'ora in poi potremo gestire al meglio i nostri sforzi, focalizzando le risorse per seguire il nostro business tradizionale da una parte e, dall'altra, ampliando e facendo crescere Blaupunkt Marine'. Al Mets 2012 Gallinea ha anche presentato le sue ultime produzioni negli impianti tergicristalli con la linea D-Namyc: i bracci sono stati realizzati ricercando qualcosa di estremamente dinamico e veloce, adattandosi in particolare a quel tipo di imbarcazioni dal design moderno e dalla forme meno classiche.</testo>
					</articolo>

					<articolo>
						<titolo>Articolo 2:  Bal pronta ad affittare la Mariani di Odolo </titolo>
						<testo>ODOLOIn occasione di un incontro avvenuto fra le parti sociali, è stata trovata una soluzione alla crisi che da qualche tempo sta investendo la Mariani, storica azienda della Valle Sabbia che produce maniglie. La società verrà infatti affittata in toto come ramo d'azienda dalla lumezzanese Bal di Becchetti Angelo.  Si tratterà di una situazione provvisoria che andrà avanti per 24 mesi, forse meno: il tempo necessario per avviare e poi concludere in via definitiva la procedura di concordato che riguarderà l'azienda odolese.  Quando il giudice avrà detto la sua, stabilendo per filo e per segno i destini della Mariani - questo è l'impegno di Becchetti -, la Bal acquisirà l'intera struttura. Compresi i diciassette lavoratori, che dovranno trasferirsi in Val Gobbia: la previsione è che lo facciano nel giro di un anno, ma potranno mantenere l'attuale occupazione.  'C'è anche un problema di arretrati vantati dagli operai - dice Ermanno Saiani della Fiom, che ha seguito le trattative insieme alle Rsu e ai colleghi della Fim -. Becchetti si farà carico anche di questo, una volta stabilito il concordato che si sa, prima di tutti quanti, è solito garantire gli interessi dei lavoratori'.  Nata ad Agnosine quasi cinquant'anni fa e trasferita a Odolo in tempi più recenti, la Mariani vantava capacità innovative non comuni che le hanno fatto raggiungere importanti riconoscimenti a livello internazionale. Nel 2009 aveva acquisito anche il marchio della Gra Rivadossi, la cui storia risaliva addirittura al 1922.  Maniglierie: sotto la spinta di una crisi che è stata a lungo 'di prodotto' prima che finanziaria, la Valle Sabbia sta perdendo uno alla volta i suoi gioielli. val.</testo>
					</articolo>

					<articolo>
						<titolo>Articolo 3:  Effetto-Monti. Il Fondo del Qatar investirà 2 miliardi in Italia Prima 'preda' la Snam? </titolo>
						<testo>ROMA Il viaggio di Mario Monti ha dato i suoi frutti. L'opera di convincimento sull'affidabilità e la credibilità dell'Italia portata avanti dal professore nei Paesi del Golfo non è stata vana. In concomitanza con l'arrivo a Doha, è arrivato infatti anche l'accordo tra il Fondo Strategico Italiano-Fsi, braccio della Cassa Depositi e Prestiti, e la Qatar Holding. Le due società formeranno una joint venture, la 'IQ Made in Italy Venture', da 2 miliardi di euro per investire nelle aziende italiane: alimentare, moda, arredamento, turismo, lusso e tempo libero. Il fondo italiano e quello del Qatar avranno lo stesso peso, con una governance che, ha tenuto a precisare lo stesso Monti, sarà paritetica. 'Chi pensasse che le operazioni di acquisizione estere in Italia siano modi per svendere farebbe un grandissimo errore', ha puntualizzato il presidente del Consiglio respingendo a priori ogni possibile polemica. Accordi come quello raggiunto a Doha sono anzi opportunità 'per attrarre investimenti stabili di lungo termine'. La joint venture, assicura il Fsi, investirà in aziende leader del loro settore, puntando al consolidamento e alla trasformazione 'attraverso la crescita, anche internazionale'. La dotazione iniziale sarà di 300 milioni, destinati a diventare 2 miliardi a regime.  Nelle mire del Qatar non ci sono solo i grandi nomi internazionali (da Tiffany alla Total, dal Paris St. Germain fino all'aeroporto di Heathrow, di cui la Qatar Holding ha recentemente acquistato il 10 % dalla traballante Ferrovial). Ultimamente l'Italia risulta particolarmente allettante per gli emiri di Doha che quest'estate sono subentrati a Permira e ai Marzotto nel controllo di Valentino e pochi mesi prima, in primavera, hanno allungato le loro mani anche sulla Costa Smeralda. Il Qatar, potrebbe essere il prossimo importante investitore in Snam, di cui Eni è intenzionato a cedere un ulteriore partecipazione di poco più del 20 % dopo il passaggio del 30 % alla Cdp.</testo>
					</articolo>

					<articolo>
						<titolo>Articolo 4:  A2A, Moody's abbassa il rating L'azienda: ridurremo il debito </titolo>
						<testo>MILANO Moody's ha abbassato il rating di lungo termine di A2A a Baa3 da Aaa2, con outlook negativo. La decisione fa seguito all'annuncio dell'aggiornamento del piano strategico e del piano di investimenti per il 2013-2015, alla luce del completamento dell'acquisizione di Edipower, che ha comportato un significativo aumento dell'esposizione di A2A alle attività di produzione in Italia. A2A, da parte sua, ricorda come la riduzione del rating fosse attesa 'per il peggioramento del contesto macroeconomico e settoriale' ma che il piano industriale presentato comporterà un calo del debito e un 'rapido rafforzamento patrimoniale'.</testo>
					</articolo>

					<articolo>
						<titolo>Articolo 5:  La Borsa vola, la meccanica va ko Mercati europei positivi (Milano +3 %): si spera nell'accordo per la Grecia Male l'industria: a settembre calano ordini e fatturato. Regge chi esporta</titolo>
						<testo>MILANO Le Borse rifiatano sull'onda delle notizie di un possibile accordo negli Usa sul 'fiscal cliff' e sulla possibilità che oggi la Ue dia il via libero condizionato per i 44 miliardi necessari alla Grecia per salvarsi dal baratro. Ma nello stesso giorno arriva una notizia che conferma quanto sia difficile il quadro nazionale con i dati di settembre negativi per l'industria sia sotto il profilo degli ordini che del fatturato. A settembre, secondo i dati Istat, le vendite dell'industria sono diminuite del 4,2 % su agosto e del 5,4 % su settembre 2011 con il nono calo tendenziale consecutivo. Gli ordinativi dell'industria a settembre tornano ad essere negativi, con un ribasso su base mensile del 4 % e un calo su base annua del 12,8 % (il tredicesimo consecutivo). E sempre ieri Federmeccanica ha presentato l'indagine congiunturale sul settore sottolineando che nei primi 9 mesi dell'anno si è registrato un calo del 6,7 % sullo stesso periodo del 2011. Ancora peggiore il calo del terzo trimestre con un -7,6 % su base annua e una leggera ripresa su base congiunturale (+0,9 %). Secondo i dati Istat particolarmente male è andato il fatturato degli autoveicoli, sceso dell'11,1 %, mentre gli ordinativi sono diminuiti del 7,3 % (dati grezzi). Il calo delle commesse su base mensile deriva da un ribasso dell'1,4 % degli ordinativi interni e del 7,4 % di quelli esteri, mentre su base annua la caduta è il risultato di un crollo del 15,8 % sul mercato nazionale e di una riduzione dell'8,1 % sul mercato estero. 'La fase della recessione continua - ha detto il vicepresidente di Federmeccanica Roberto Maglione - le prospettive per il 2013 non sono positive'. Il calo per l'industria metalmeccanica è stato dovuto prevalentemente alla contrazione della domanda interna, mentre resistono le imprese che puntano sull'esportazione. L'indagine sottolinea che nei primi 8 mesi 2012 le esportazioni sono cresciute del 3,8 % mentre le importazioni sono diminuite del 14,3 % determinando un attivo della bilancia commerciale di 41 miliardi a fronte dei 22 miliardi del 2011. Bene, invece le Borse. Milano sale del 3 % con guadagni diffusi con l'unica eccezione di Atlantia (-1,8 %) e Terna (-0,9 %) che pagano lo stacco della cedola. Maglia rosa del listino principale è Stm (+7,8 %). Acquisti sul comparto dell'auto con Fiat (+4,2 %) e Pirelli (+3,6 %). Le Industrial salgono del 2,7 %: nell'offerta definitiva il gruppo ha proposto un dividendo straordinario di 10 dollari per azione ai soci di Cnh prima della fusione. Bene anche le altre Borse europee: Parigi fa +2,9 %, Madrid +2,3 %, Francoforte +2,4 %.</testo>
					</articolo>

					<articolo>
						<titolo>Articolo 6:  Brescia capitale europea del 'senza glutine' Dal 14 al 17 dicembre la fiera internazionale per un settore in crescita del 15 %</titolo>
						<testo>BRESCIABrescia è prossima a diventare capitale per un lungo fine settimana, a ridosso di Natale, del 'gluten free', degli alimenti senza glutine. Proprio 'Gluten free expo' è il nome della manifestazione, la prima di carattere internazionale, che dal 14 al 17 dicembre sarà allestita alla Fiera di Brescia. L'idea è nata alla S-Attitude, agenzia di marketing e comunicazione di Travagliato: la Lombardia è la prima regione in Italia per numero di celiaci, con quasi 24mila casi diagnosticati nel 2011; Brescia è molto attenta al tema, e allora - si è detto Juri Piceni - perchè non organizzare una fiera sul tema anche nella nostra città? Che il mercato dei prodotti senza glutine sia in ascesa lo dicono i numeri: in Italia è in crescita del 15 %, negli Stati Uniti addirittura del 28. L'1 % della popolazione soffre di celiachia cronica, gli intolleranti salgono invece al 6-7 %. Tra il marzo 2011 e il febbraio 2012 il valore del prodotti senza glutine venduti nelle farmacie ha toccato i 177 milioni di euro. Ma il giro d'affari è più ampio, se si pensa che negli ultimi anni sono nati negozi specializzati per la vendita dei prodotti gluten free, dieci dei quali sorgono nella nostra provincia. La fiera ha raccolto adesioni da tutto il mondo: ad oggi i partecipanti accreditati sono 39 (di cui 12 bresciani tra farmacie, negozi e aziende di produzione), ma le iscrizioni sono ancora aperte. Per informazioni è possibile visitare il sito internet www.glutenfreeexpo.it.</testo>
					</articolo>

					<articolo>
						<titolo>Articolo 7: L'INTERVISTA Francesco Franceschetti 'All'estero i governi aiutano le Pmi Da noi? Il contrario'</titolo>
						<testo>BRESCIALa prossima primavera, insieme alla presidenza di Giancarlo Dallera, si conclude il mandato di Francesco Franceschetti (titolare dell'omonima azienda chimica di Corte Franca) alla guida del Comitato Piccola industria di Aib. Può tracciare un bilancio di questi anni? 'Credo siano stati quattro anni dinamici e importanti per la nostra associazione, pur in un contesto di estrema difficoltà; la crisi è partita da lontano, ed è entrata nel quotidiano delle piccole e medie imprese, senza che queste ne avessero colpa'. Cosa avete fatto per le piccole aziende? 'Le Pmi, proprio a causa della piccola dimensione, necessitano di linee guida per operare, specialmente quando il mare è in tempesta: all'estero, i governi hanno aiutato le piccole aziende, mentre da noi è avvenuto il contrario. Ecco perché Aib ha consigliato alle Pmi alcune strade per uscire dal pantano della crisi e, per quanto possibile, le ha accompagnate. I politici parlano di Pmi solo durante la campagna elettorale, poi se ne dimenticano'. Quali sono le vie che avete consigliato ai vostri associati? 'L'internazionalizzazione, la creazione di reti d'impresa e l'innovazione'. Non crede che anche l'azione di Confindustria sia troppo sbilanciata in favore delle grandi imprese? 'Recentemente la tendenza si è invertita e sono state create commissioni ad hoc per affrontare i problemi delle piccole aziende, a partire dal nodo del credito. È questo un tema fondamentale: se i criteri di Basilea 3 non vengono recepiti dalle banche statunitensi, non siamo nelle condizioni per competere alla pari. Il mercato è globale? Allora servono regole che valgano per tutti'. Quali opportunità vede, nel prossimo futuro, per le Pmi bresciane? 'Credo che un'occasione da non perdere sia l'Expo del 2015; abbiamo provato a raccogliere tutte le idee per vedere cosa fare, avviando in Aib un gruppo di lavoro partecipato da numerosi membri del Comitato Piccola, Ora ci auguriamo che si possa creare un coordinamento provinciale che veda la partecipazione di associazioni e istituzioni'. Guido Lombardi</testo>
					</articolo>

					<articolo>
						<titolo>Articolo 8:  Pmi Day, cancelli aperti in 20 imprese Venerdì e sabato la terza edizione di 'Industriamoci': per gli studenti delle scuole bresciane la possibilità di conoscere il nostro tessuto industriale</titolo>
						<testo>BRESCIASi apriranno venerdì e sabato prossimi (23-24 novembre) i cancelli di venti industrie della nostra provincia, per la terza edizione di Pmi Day - Industriamoci. Un'iniziativa che mira a coinvolgere gli studenti delle scuole bresciane, per una visita in azienda che sia occasione di conoscenza e di orientamento professionale. La due giorni è stata presentata ieri in Aib dal presidente del Comitato Piccola industria, Francesco Franceschetti, e dal suo vice, Roberto Zini. 'Al Pmi Day - ha spiegato Franceschetti - parteciperanno 31 scuole della nostra provincia, per visitare 20 aziende che hanno dato la propria disponibilità; sono previsti almeno 2.800 visitatori, tra studenti e insegnanti'. In realtà, saranno molto più numerosi coloro che varcheranno le soglie di una delle 20 industrie associate ad Aib che hanno aderito al progetto. Oltre agli studenti, infatti, gli imprenditori intendono aprire le proprie aziende alle famiglie, agli amministratori e anche ai semplici curiosi. 'Il Pmi Day - ha detto Zini - si inquadra all'interno di un dialogo del mondo industriale con la comunità: è un modo per sottolineare la responsabilità sociale dell'impresa'. Un concetto ripreso anche da Alessandro Torsoli della Abl Automazione di Gussago, una delle aziende partecipanti: 'Crediamo nel radicamento territoriale della nostra azienda, e l'open day è un modo per dimostrarlo'. In questa fase di crisi, hanno proseguito Franceschetti e Zini, l'imprenditore può essere vittima di una tentazione pericolosa: chiudersi in se stesso. 'Industriamoci' va in direzione opposta: 'Nonostante le difficoltà - ha affermato Zini - il tessuto imprenditoriale bresciano è ricco di capitani coraggiosi che lottano, a fianco dei propri collaboratori'. Lo sciopero della scuola, previsto proprio per sabato, potrebbe creare qualche difficoltà all'iniziativa. Ma gli imprenditori aspettano comunque i ragazzi, eventualmente accompagnati dalle famiglie anziché dai professori. In effetti, il Pmi Day finora è stato una storia di successo. Nel 2010 hanno partecipato 51 associazioni industriali in tutta Italia, 300 imprese e 250 scuole; i partecipanti furono 15mila.  Lo scorso anno i numeri sono raddoppiati: più di 600 le aziende coinvolte, più di 400 le scuole, 27mila i visitatori. E, per questa due giorni, si prevedono numeri in ulteriore crescita. 'Aprire le porte - dice Danilo Verzeletti della Evolut di Castegnato (automazione e robotica) - è un modo per valorizzare il capitale presente all'interno delle nostre aziende, a livello umano e strumentale, e per farlo conoscere a tutto il territorio'. 'Industriamoci', secondo Michela Facenti dell'omonimo calzificio di Bagnolo Mella, 'permette di far passare un messaggio positivo in questa fase difficile: il confronto con i ragazzi, peraltro, può rappresentare un momento di crescita anche per l'azienda'. Più pungente Sandro Torchiani, titolare della società chimica di Brescia: 'Le porte - ha spiegato - sono aperte anche a tutti coloro che, ogni giorno, mettono i bastoni tra le ruote di chi fa impresa: vengano a vedere cosa facciamo e come lavoriamo'.g. lo. Attesi 2.800 visitatori nAl Pmi Day 2012, organizzato sul nostro territorio dal Comitato Piccola industria di Aib, sono attesi almeno 2.800 studenti, di 31 scuole diverse, che avranno la possibilità di visitare 20 industrie in tutta la provincia di Brescia</testo>
					</articolo>

					<articolo>
						<titolo>Articolo 9:  Apprendistato: un convegno per fare il punto sulle novità </titolo>
						<testo>BRESCIAL'apprendistato vive una nuova riforma normativa, a otto anni dalla legge Biagi, con l'entrata in vigore del decreto legislativo 167/11: cambiano molti aspetti di questo contratto 'a causa mista' anche dal punto di vista formativo. In Lombardia il fenomeno interessa oltre 100mila giovani di cui oltre il 15 % occupato in provincia di Brescia: un contratto che - negli ultimi mesi - registra una ripresa.  Dal Ministero del Lavoro sono stati messi a disposizione per la formazione degli apprendisti della nostra Regione 26 milioni di euro per il biennio 2012-2013 e, recentemente, altri 15 per gli anni successivi. Proprio in risposta a questa evoluzione la rete di enti di formazione professionale www.formapprendisti.it organizza un seminario che si svolgerà mercoledì 28 novembre, a partire dalle 14, all'Auditorium Capretti dell'Istituto Artigianelli in via Piamarta 6 a Brescia.</testo>
					</articolo>

					<articolo>
						<titolo>Articolo 10:  Symposium internazionalizzazione Bettoni 'tessitore' a Shenzhen </titolo>
						<testo>SHENZHEN Il presidente della Camera di Commercio di Brescia, Francesco Bettoni, accompagnato dal segretario generale Massimo Ziletti, è intervenuto al 'Symposium sull'internazionalizzazione', la conferenza tenutasi a Shenzhen (Cina) il 18 novembre, giunto alla sua seconda edizione, dopo quella del 2011, che costituisce la principale piattaforma di larga scala per l'analisi dello sviluppo delle 'global cities', nel quadro riformatore dell'apertura al mondo delle nuove città cinesi, combinata con la crescita socio-economica e lo sviluppo equilibrato e compatibile. Bettoni - unico rappresentante italiano - ha affrontato nel suo intervento le potenzialità di sviluppo nelle relazioni economiche tra la città di Shenzhen, l'Europa e l'Italia, con particolare riferimento alle opportunità di sviluppo economico dell'industria manifatturiera, del sistema culturale e turistico dell'Italia, della Lombardia e Brescia.</testo>
					</articolo>

					<articolo>
						<titolo>Articolo 11:  Ing Lease, 35 licenziamenti super 'incentivati' Trovato l'accordo: prevista una buonuscita e una serie di agevolazioni </titolo>
						<testo>BRESCIAUn accordo che prevede 35 licenziamenti, ma che nello stesso tempo trova la soddisfazione delle organizzazioni sindacali. Nella giornata di ieri si è conclusa la trattativa tra la Ing Lease Italia e i sindacati (Filcams, Fisascat, Uiltucs) in merito al progetto di ristrutturazione avviato dall'azienda lo scorso giugno. Questo piano prevede un pesante ridimensionamento della forza lavoro (da 120 a 40 dipendenti attivi nelle provincie di Milano e Brescia) nel triennio 2013-2015. E con l'intesa raggiunta ieri, per la prima tranche di licenziamenti (35 lavoratori in totale) è previsto un incentivo economico e il mantenimento di buona parte delle agevolazioni concesse dall'azienda per quei dipendenti che presenteranno volontariamente le dimissioni. 'Il principio ispiratore che ha guidato la trattativa - riporta una nota diffusa in serata dalla Ing Lease - è stato quello di offrire ai lavoratori un concreto supporto per favorire la ricollocazione personale e professionale.e.bis.</testo>
					</articolo>

					<articolo>
						<titolo>Articolo 12:  'Le direttive di Bruxelles non ci metteranno in ginocchio' Prandini (Coldiretti) interviene sulla norma nitrati, emissioni in atmosfera e benessere animale</titolo>
						<testo>BRESCIA'L'eccellenza agricola bresciana non si farà mettere in ginocchio dalle direttive di Bruxelles, che di zootecnica non sa nulla'. Il fulmine, non certo a ciel sereno, è lanciato da Ettore Prandini, presidente di Coldiretti Brescia e Lombardia, che  ha tuonato contro la direttiva nitrati e i decreti sulle emissioni in atmosfera e sul benessere animale.  La prima bordata è riservata alla direttiva nitrati, che impone un limite di 170 kg di azoto per ettaro all'anno all'utilizzazione agronomica degli effluenti zootecnici nelle zone vulnerabili, obbligando gli agricoltori ad adottare soluzioni molto costose per lo smaltimento dell'azoto. 'La direttiva è illogica e bugiarda e#150; spiega Prandini -; non solo spinge le aziende agricole ad acquistare concimi minerali tralasciando le proprietà benefiche degli effluenti di allevamento, ma addossa tutte le colpe dell'inquinamento da nitrati all'agricoltura'. Dalla contaminazione delle falde si passa a quella atmosferica, in carico all'agricoltura per quanto riguarda le emissioni di ammoniaca e polveri sottili. In base al decreto legislativo 152 del 3 aprile 2006, infatti, mille imprese agricole lombarde dovranno sostenere una spesa totale di 30 milioni di euro per installare filtri contro le polveri sottili.  'La causa dell'inquinamento - continua Prandini -, va ricercata negli scarichi delle auto e nelle industrie, non certo nell'agricoltura. Chiediamo un conteggio che tenga conto non solo dell'inquinamento prodotto dall'allevamento, ma anche di quello mitigato dalle coltivazioni'.  Frecciate a Bruxelles anche per quanto riguarda il decreto sul benessere animale, che costerà 750 euro per ogni scrofa: 'La provincia di Brescia è prima in Italia per scrofe allevate con 200 mila unità, se venisse applicata questa legge il comparto zootecnico ne uscirebbe notevolmente ridimensionato'.  L'incontro è stato anche occasione per la classe politica di sottoscrivere l'impegno a farsi portavoce del malcontento degli agricoltori. Gli esponenti Faustinelli (Lega), Ferrari (Pd), Mattinzoli (Pdl) e Quadrini (Udc) hanno dichiarato pieno sostegno a Coldiretti, che monitorerà l'operato dei partiti nell'auspicio che la politica passi dalle parole ai fatti. Vittorio Cerdelli</testo>
					</articolo>

					<articolo>
						<titolo>Articolo 13:  Life In, le amazzoni dell'agenzia lavoro La società guidata da Patrizia Fulgoni è nata nel 2008, oggi è una realtà di 12 filiali con fatturato di 23,5 milioni, in crescita del 19 % nel 2012. Gli addetti sono 33 e solo 3 di questi sono uomini</titolo>
						<testo>BRESCIA Quote rosa? In via Creta a Brescia, nel quartier generale di Life In, l'argomento suscita sorrisi quasi disarmanti: qui si dovrebbe piuttosto parlare di 'quote azzurre'. La società specializzata in somministrazione del lavoro ha 33 dipendenti. Trenta sono donne, mentre i 'maschietti' (così li chiama il presidente Patrizia Fulgoni in tono amichevole) sono solo tre: un vero record. Anche perché non stiamo parlando di una società manifatturiera del tessile e abbigliamento, che per tradizione occupa forza femminile. Life In è un'agenzia di lavoro interinale, svolge attività di ricerca e selezione delle risorse umane, a volte si sostituisce alle aziende nei compiti di 'ufficio personale', ma soprattutto è in grado di fornire consulenza alle imprese che operano in settori completamente diversi tra loro, dall'agroindustria al metalmeccanico. Siamo parlando di una società giovane (è nata nell'ottobre 2008) e singolare nella compagine societaria: a fondarla sono state infatti cinque donne manager, guidate dalla presidente Patrizia Fulgoni (accanto a lei Elena Bozzarelli, Roberta Raffaglio, Silvia Grossetti e Serena Ricci) e tutte con precedenti esperienze lavorative nel settore. Life In è riuscita a bruciare le tappe diventando punto di riferimento in questo settore con 12 agenzie sparse in Italia (accanto a Brescia c'è Bergamo, Piacenza, Bologna, Cesena, Novi Ligure, Tolentino, Pescara, Catania, Figline Valdarno e Firenze e nel 2013 sono previste due nuove aperture), ma soprattutto con un trend di crescita economica da fare invidia a chiunque: nel 2009 il primo esercizio si è chiuso con un fatturato di 5 milioni di euro; nel 2010 i ricavi sono stati triplicati, 15 milioni; l'anno successivo Life In ha toccato quota 20,5 milioni, +29 %. Mentre le previsioni di budget per il 2012 sono di chiudere al 31 dicembre a 23,5 milioni in crescita di circa il 19 %.  'Siamo state tenaci, in un  momento di crisi  economica abbiamo sfoderato tutto il nostro carattere volitivo - spiega la presidente Fulgoni -. Non abbiamo rinunciato alla qualità dei servizi offerti sia ai lavoratori sia alle imprese ed i risultati ci hanno premiato: oggi abbiamo oltre 300 aziende/clienti, somministriamo più di 1.200 stipendi. La nostra strategia ci ha permesso di fidelizzare i clienti e crescere con loro'. Ma i successi di Life In non si misurano solo in performance economiche. La presidente Fulgoni è stata nominata nelle scorse settimane, a Timisoara, vicepresidente di Confindustria Romania. Nomina seguita a pochi giorni di distanza da un altro prestigioso riconoscimento: l'insediamento della stessa Fulgoni nel consiglio direttivo di Assolavoro, l'associazione nazionale di categoria che riunisce le principali agenzie per il lavoro italiane e rappresenta il 95 % del fatturato legato alla somministrazione del lavoro. 'Le imprese come le nostre sono quelle che sentono prima la crisi, perché le aziende alle prime difficoltà non rinnovano i contratti a tempo determinato - spiega la presidente -, ma sono anche le prime spie di ripresa, visto che non appena la situazione migliora per prudenza ci si affida agli interinali. Il mercato è ancora fermo, ma si intravvedono luci di speranza all'orizzonte'. Speriamo queste luci si consolidino nel 2013. Roberto Ragazzi r.ragazzi@giornaledibrescia.it</testo>
					</articolo>
			</sezione>
			<sezione>
				<nome>Sezione 5: GARDA E VALSABBIA</nome>
					<articolo>
						<titolo>Articolo 1:  Gardone Via Disciplina: una risistemazione da 200mila euro </titolo>
						<testo>GARDONELavori in corso in via Disciplina. Il Comune ha dato il via alle opere di riqualificazione della strada che costituisce, oltre che la via di accesso carraio ai residenti, un percorso pedonale che può offrire  l'opportunità di fruire di un'alternativa alle consuete vie che portano a Gardone Sopra.  La strada presenta notevoli elementi di degrado, a cominciare dalla pavimentazione, e ha bisogno di una profonda riqualificazione. L'intervento interessa l'intera via, per un tratto di circa 230 metri, partendo dall'incrocio con via Roma fino a quello con via Carere. Sarà posizionata una nuova pavimentazione in cubetti di porfido  e fascia centrale in pietra, in prosecuzione della tipologia già adottata nel centro storico gardonese. Verranno inoltre ristrutturati i sottoservizi e gli impianti di pubblica illuminazione.  L'opera, progettata dall'ufficio tecnico comunale, comporterà una spesa di circa 200mila euro.</testo>
					</articolo>

					<articolo>
						<titolo>Articolo 2:  Gargnano Sì del Consiglio: arriva la tassa di soggiorno </titolo>
						<testo>GARGNANOAnche Gargnano si allinea agli altri comuni e introduce l'imposta di soggiorno. Lo ha deliberato il Consiglio comunale, approvando l'istituzione della tassa e il relativo regolamento. Dopo Tremosine e Limone, un altro Comune altogardesano si accoda dunque alla scelta già effettuata dagli altri centri benacensi e, dal 2013, introdurrà il balzello a carico del visitatore.  A Gargnano la tassa si applicherà dal 1° aprile al 31 ottobre di ogni anno. L'ammontare dell'imposta sarà determinato dalla Giunta. Si parla di 3 euro giornalieri a persona per gli alberghi a 5 stelle, 2 euro per i 4 stelle, 1 euro per i 3 stelle e 50 centesimi per le strutture ricettive a 2 e una stella. Si calcola di introitare nel 2013 un gettito di circa 140mila euro.  Anche Gargnano ha precisato nel proprio regolamento che l'imposta 'non sarà applicata qualora il relativo gettito non rimanesse interamente al Comune in forza di provvedimenti legislativi o amministrativi di Stato, Regione o Provincia'. s. b.</testo>
					</articolo>

					<articolo>
						<titolo>Articolo 3: CALVAGESE Film e best seller sotto la lente </titolo>
						<testo>CALVAGESEIl gruppo di lettura Libridinosi ha pianificato il calendario degli appuntamenti fino a gennaio. Il gruppo ospita in realtà due sottogruppi che discutono di libri abbinandoli l'uno a dei film, l'altro all'arte. Gli incontri dei due sottogruppi si svolgono una volta al mese nelle stesse serate, ma prendono in esame opere differenti. Il prossimo appuntamento è previsto per questo giovedì: al centro dell'attenzione il best seller firmato da Stieg Larsoon 'Uomini che odiano le donne', mentre gli amanti dell'arte si confronteranno con 'La ballerina dello zar', di Adrienne Sharp. Poco prima di Natale, il 20 dicembre, è in programma un altro incontro: 'Julie e Julia' di Julie Powell, sarà oggetto di dibatto del gruppo libro-film, mentre 'Il soccombente' di Thomas Bernhard, sarà analizzato dall'altro gruppo. Tutti gli incontri si svolgono alla biblioteca di Mocasina, alle 21. Per informazioni si può chiamare il numero 030.6800091.a. sc.</testo>
					</articolo>

					<articolo>
						<titolo>Articolo 4:  Sirmione Natale tra pattini musica e teatro </titolo>
						<testo>SIRMIONEPista di pattinaggio, musica, teatro, mercatini e luminarie animano il mese di dicembre nella penisola cara a Catullo. È stato infatti definito il calendario di 'Natale a Sirmione', ovvero tutte le iniziative che accompagnano il periodo di fine e inizio anno. Si comincia sabato 1 dicembre con l'inaugurazione, a Palazzo Callas, della mostra e dei video del concorso di fotografia e del relativo calendario. Sabato 8 dicembre apre la pista di pattinaggio su ghiaccio in piazza Mercato, il 12 la festa di Santa Lucia, il 15 il musical 'Pinocchio, burattino monello', realizzato dai bambini delle scuole elementari. Giovedì 20 si terrà il concerto di Natale nella chiesa di Santa Maria della Neve. Il 22  verrà presentato il libro di Tullio Ferro 'I quaderno di bronzo'. Festa e musica in piazza Mercato il 31 dicembre e sabato 5 gennaio. Gli appuntamenti si concluderanno il 12 con la rappresentazione teatrale del 'Don Giovanni' al PalaCreberg.</testo>
					</articolo>

					<articolo>
						<titolo>Articolo 5:  Calcinato Minacciata col fucile dai rapinatori Una 50enne ha sorpreso due malviventi in casa. Sono fuggiti con tre armi del marito</titolo>
						<testo>CALCINATOÈ rincasata e ha trovato i ladri ancora dentro, che avevano rovistato dappertutto e avevano infranto una vetrinetta che conteneva fucili da caccia e pistole. È l'incubo vissuto da una donna bresciana che vive in via Palestro a Calcinato ieri poco dopo le 18.  Fortunatamente i due malviventi non hanno alzato le mani su di lei, ma hanno minacciato la donna con uno dei due fucili appena prelevati dalla rastrelliera dove il marito conservava - regolarmente - le sue armi, pretendendo poi che la 50enne aprisse la cassaforte di metallo in cui pensavano vi fossero contenuti i gioielli. Poiché la donna però non aveva la chiave del lucchetto i due uomini, probabilmente stranieri dell'Est europeo, che indossavano passamontagna, hanno voluto attendere per qualche minuto che il marito della donna rincasasse. Con il passare del tempo però si sono probabilmente resi conto del rischio che avrebbero corso nell'aspettare così a lungo e sono fuggiti 'accontentandosi' di due fucili da caccia e di un revolver. Lasciando invece altre armi che pure avevano l'opportunità di portarsi via. I banditi sono scappati su un'auto che avevano parcheggiato lungo la via. Qualcuno dice di aver visto allontanarsi in tutta fretta una vettura grigia, ma non è certo possa trattarsi di quella dei rapinatori. Poco dopo nella villetta di via Palestro, zona residenziale di Calcinato, sono intervenuti i carabinieri per raccogliere la testimonianza della donna e per cercare di rintracciare i due banditi, ma una prima caccia all'uomo non ha dato esito. I militari hanno cercato di capire da dove i ladri siano potuti entrare in casa e pare siano passati da una finestra. Compito degli uomini del Nucleo operativo della Compagnia di Desenzano è stato quello di raccogliere elementi utili per le indagini, anche se i malviventi hanno usato guanti e passamontagna.</testo>
					</articolo>

					<articolo>
						<titolo>Articolo 6:  'Il lago di Garda come Loch Ness' La 'Iena' Berry oggi sul Benaco con i sub di Deep Explorers per cercare Bennie, il mostro che, leggenda vuole, apparve sulla superficie del lago nell'estate del 1965</titolo>
						<testo>LAGO DI GARDAIl Garda come Loch Ness? Un abominevole mostro nuota indisturbato nelle buie profondità del lago? È quanto vogliono appurare gli 'indagatori' dell'occulto della trasmissione 'Mistero', in onda su Italia Uno. Oggi il conduttore Marco Berry sarà sul Garda per far luce sulla leggenda del lucertolone che, come il cugino scozzese Nessie, vivrebbe nelle profondità melmose del lago. Il suo nome è Bennie (da Benaco) e sarà il protagonista della puntata 'Il mostro del Garda' che aprirà la stagione 2013 della trasmissione tv. Questa mattina - dopo un collegamento in diretta alle 10 con 'Mattino Cinque', su Canale 5, condotto da Federica Panicucci - la 'Iena' Berry si imbarcherà sul Capitano Nemo, la barca dell'associazione Deep Explorers di Angelo Modina, artefice di innumerevoli scoperte nelle profondità gardesane, per seguire il filo dei presunti avvistamenti della creatura degli abissi benacensi. Il Capitano Nemo farà rotta su Punta San Virgilio, sulla sponda veronese, fino alla Baia delle Sirene, una delle zone più suggestive del lago dove, il 17 agosto del 1965, davanti agli occhi di increduli turisti si verificò un fatto eccezionale. Scrissero i giornali locali: 'Una trentina di persone, inglesi, tedeschi, italiani e la giovane americana Camille Finglet, hanno assistito all'emersione di una specie di grosso serpente lungo una decina di metri, con un diametro di una ventina di centimetri e quattro gobbe. Di color marrone, la Nessie del Garda procedeva con un movimento ondulato sulla superficie del lago'. Pare che nei giorni successivi lo stesso animale sia stato avvistato sia sulla sponda veronese che su quella bresciana, tra Gardone e Salò. Luigi Malfer, un pescatore di Garda, mette in correlazione l'avvistamento del mostro con un altro fatto insolito occorso in quegli stessi giorni: le reti lasciate dai pescatori nella Baia delle Sirene furono strappate e oltre cinque quintali di sardelle vennero divorati da un predatore misterioso. Questi avvenimenti al confine tra realtà e leggenda sopravvissero nella fantasia popolare dei gardesani, che da sempre vociferano dell'esistenza di 'qualcosa' che abita le grotte subacquee degli abissi, là sotto, dove la luce non riesce ad arrivare. Altre testimonianze sulla presunta esistenza di un mostro gardesano risalgono a tempi ancora più remoti. Nella sua 'Historia della Riviera di Salò', lo storico Bongianni Grattarolo parla di mostri 'smisurati e deformissimi', avvistati sotto le rupi dell'isola del Garda, e di caverne 'oscurissime e profondissime' in cui nuotavano creature che terrorizzarono chi le vide. Berry assisterà all'immersione dei sub della Deep Explorers. Con loro scenderà in acqua anche il Rov 'Nicolus', il robot subacqueo dell'associazione che ha già svelato numerosi segreti degli abissi gardesani. Mostro o no, la leggenda di Bennie potrebbe avere lo stesso effetto della cara Nessie scozzese: nessuno l'ha mai vista davvero, ma tutti gli anni innumerevoli visitatori raggiungono il celebre lago di Loch Ness, per la felicità del turismo locale. Simone Bottura La missione nIn alto i sub di Deep Explorers. Con loro ci sarà la 'Iena' Marco Berry, che registrerà una puntata della trasmissione tv 'Mistero' sul 'Mostro del Garda' (in basso)</testo>
					</articolo>
			</sezione>
			<sezione>
				<nome>Sezione 6: INTERNO</nome>
					<articolo>
						<titolo>Articolo 1: PEDOPORNOGRAFIA Archivio con 5 milioni  di foto e film: 10 arresti </titolo>
						<testo>NAPOLIUna rete occulta, nella quale venivano scambiati foto e filmati pedopornografici di violenze anche su neonati. È l'oggetto della delicata indagine della polizia postale della Campania che ha portato a 10 arresti e perquisizioni in tutta Italia, con la scoperta di un archivio enorme di file, 5 milioni, che contengono immagini di piccole vittime. Utilizzate tecnologie sofisticate nell'operazione 'Nessun dorma', che ha scoperto una rete con una struttura capillare e ferree regole per diventarne componenti. Delle 10 misure cautelari, 2 sono in Lombardia e Umbria, 6 ai domiciliari, tra Lazio, Piemonte, Veneto e Campania, e 2 per obbligo di dimora in Liguria. Diversi gli indagati, tra cui una donna siciliana.</testo>
					</articolo>

					<articolo>
						<titolo>Articolo 2: INDAGATO ANCHE CALTAGIRONE Lavori fatti non in sicurezza: chiuso il porto di Fiumicino </titolo>
						<testo>ROMA C'è anche l'imprenditore Francesco Bellavista Caltagirone tra i sette indagati nell'indagine che ha portato al sequestro da parte della Guardia di Finanza del cantiere del nuovo porto turistico di Fiumicino. Secondo l'accusa, l'opera pubblica, per un costo stimato di circa 400 milioni di euro, è stata realizzata con carenze tali da metterne a rischio la tenuta e la sicurezza con l'obiettivo di aumentare il guadagno dei lavori. Dalle indagini della Gdf è emerso che, attraverso un articolato meccanismo, i lavori venivano affidati a imprese riconducibili, direttamente o indirettamente, al gruppo Acqua Pia Marcia di Roma facente capo a Francesco Bellavista Caltagirone. Il  Gruppo Acqua Marcia ha respinto  decisamente le accuse.</testo>
					</articolo>

					<articolo>
						<titolo>Articolo 3:  Preso il killer del pugile:  una vendetta </titolo>
						<testo>TARANTOLa boxe doveva rappresentare un modo per mettersi alle spalle il mondo degli affari illeciti, ma evidentemente uscire da quell'incubo era più difficile del previsto. Alessio Marinelli, di 19 anni, promessa locale del pugilato morto domenica mattina per le conseguenze dei colpi di pistola sparatigli la sera prima in piazza a Grottaglie (Taranto), sarebbe stato ucciso per vendetta.  Il presunto assassino - Vincenzo Venza, 37 anni, con precedenti penali - si è costituito alla polizia ed ha parzialmente confessato. Si sarebbe vendicato di un raid con colpi di fucile ai suoi danni compiuto sempre sabato scorso da tre persone, tra le quali ci sarebbe stato proprio Marinelli. Venza, rimasto illeso, si sarebbe così rivalso a distanza di poche ore. Ai margini dei due episodi,  ci sarebbe il mondo della droga. Marinelli aveva avuto in passato problemi per reati contro il patrimonio e per stupefacenti. Il suo presunto assassino è ora in carcere in stato di fermo.</testo>
					</articolo>

					<articolo>
						<titolo>Articolo 4:  Scontri a Roma, si indaga su altri 'eccessi' della Polizia Il ministro Severino sul lancio dei lacrimogeni: nessun estraneo è entrato nella sede del ministero</titolo>
						<testo>ROMAPotrebbe allargarsi l'inchiesta legati agli scontri avvenuti mercoledì scorso durante la manifestazione degli studenti a Roma. Altri episodi di presunti eccessi delle forze dell'ordine sarebbero stati individuati grazie al contributo di video e immagini, ma anche denunce ora al vaglio della procura di Roma che sta valutando i singoli episodi per poter risalire ad eventuali responsabilità da parte degli agenti intervenuti durante gli scontri. E tra le carte arrivate in procura in relazione alla degenerazione della manifestazione del 14 novembre scorso nella capitale anche le relazioni sui lacrimogeni di Racis, per conto del ministero della Giustizia, e della Digos, quest'ultima comprendente anche le prime risultanze sui presunti abusi degli agenti di polizia.  L'episodio dei lacrimogeni sembra ormai definito: sia carabinieri, sia Digos, concordano sul lancio del lacrimogeno dal basso e sulla successiva frammentazione in tre parti dopo aver raggiunto la facciata dell'edificio di via Arenula. Ieri il Guardasigilli, Paola Severino, ha dichiarato che 'dalla visione completa delle registrazioni delle telecamere' all'ingresso del dicastero 'risulta che non ci sono stati accessi di estranei al ministero della Giustizia'. Rimane da fare luce sul coinvolgimento di altri manifestanti, dopo quello degli otto scarcerati venerdì scorso, ed i presunti eccessi degli agenti intervenuti durante i disordini. E sul tema dei cortei che spesso culminano in scontri, il ministro dell'Interno Annamaria Cancellieri pensa ad una sorta di Daspo anche per i manifestanti: 'Occorrerà fare delle norme più rigorose per chi nei cortei più volte crea disordini - ha detto il ministro - un pò come ci sono per gli stadi, tipo il Daspo per i manifestanti. Ci sono diverse proposte in questo senso che vanno valutate'. Alla domanda se si può arrivare a varare misure anche in questa legislatura, il ministro ha risposto: 'Non lo so, questa è una legislatura tecnica'.</testo>
					</articolo>

					<articolo>
						<titolo>Articolo 5:  Capitali esportati: Italia e Svizzera verso l'accordo La firma è attesa prima di Natale Si tratta su come 'fiscalizzare' i cespiti</titolo>
						<testo>BERNAL'accordo fiscale tra l'Italia e la Svizzera è in dirittura d'arrivo. L'obiettivo è chiudere 'entro il 21 dicembre' per poi dare il testo dell'intesa a governi e parlamenti che lo debbono ratificare. Dal palazzo della Segreteria di Stato che si occupa delle questioni finanziarie internazionali, a Berna, c'è ottimismo. 'I lavori procedono bene e siamo fiduciosi di trovare un accordo entro il 21 dicembre'.  A parlare a nome del 'ministero' delle Finanze svizzero è l'ambasciatore Oscar Knapp, responsabile della Divisione Mercati del 'Bernerhof', come viene chiamato qui il Dipartimento delle Finanze. Dall'Italia fonti del Tesoro confermano che 'si sta lavorando per un risultato positivo, ma - precisano da Roma - ci sono ancora diversi punti aperti'. L'obiettivo della Svizzera è quello di stringere anche con l'Italia un'intesa sulla scia di quelle raggiunte già con Gran Bretagna, Austria e Germania.  Per i primi due Paesi l'accordo è già stato perfezionato mentre per la Germania la firma dovrebbe esserci venerdì prossimo. Sull'entità dei capitali italiani in Svizzera che verranno trasformati in 'denaro fiscalizzato', dalla Segreteria a Berna, l'ex albergo di lusso diventato dal dopoguerra un ufficio amministrativo, non si sbottonano. Ma l'intesa dovrebbe garantire all'Italia sia un gettito per sanare il passato (una specie di 'una tantum' tarata sulla storia del conto fino a dieci anni prima), sia una tassazione futura molto vicina all'aliquota del Paese da dove vengono i soldi.  In cambio il correntista manterrà l'anonimato perchè la questione dello scambio automatico di informazioni 'non è proprio sul tavolo', sottolineano dalla Segreteria di Stato Svizzera. Anzi questi accordi hanno l'obiettivo di evitare lo scambio automatico perchè la Svizzera vuole continuare a tutelare la privacy dei correntisti. In pratica, una volta trovato l'accordo, il cliente della banca svizzera avrà tre possibilità: chiedere alla banca di pagare l'imposta e restare anonimo, dichiararsi al fisco italiano, oppure chiudere il conto. Ma questa terza eventualità non preoccupa le autorità di Berna. Per i clienti tedeschi, per esempio, solo lo 0,4 % ha optato per lo spostamento del capitale in paradisi fiscali più convenienti e, per quanto riguarda l'Italia, 'non abbiamo sentore di partenza di capitali' viene riferito È in arrivo, intanto, il 'redditest', in teoria un 'aiuto' al contribuente. L'Agenzia delle entrate lo presenterà ufficialmente oggi. Si tratta di un software che permette un'autovalutazione rispetto ai propri redditi, per rispondere alla cruciale domanda: sono congruo o non congruo? In pratica, l'utente potrà scaricare sul proprio computer il 'software di autodiagnosi', come è pomposamente definito il Redditest, per una verifica preventiva della coerenza tra il reddito familiare prodotto e le spese sostenute nell'anno. In caso di discostamenti significativi sarà così possibile aggiustare il tiro.  La verifica della coerenza avviene sulla base delle spese più significative e facilmente individuabili. Le voci di spesa individuate sono un centinaio, riconducibili a sette diverse categorie: abitazione, mezzi di trasporto, assicurazioni e contributi, istruzione, tempo libero e cura della persona, investimenti immobiliari e mobiliari netti e altre spese significative.</testo>
					</articolo>
			</sezione>
			<sezione>
				<nome>Sezione 7: INTERNO ED ESTERO</nome>
					<articolo>
						<titolo>Articolo 1:  Trattamento a caldo dei rifiuti Aosta dice 'no' col referendum </titolo>
						<testo>AOSTAUn inequivocabile responso delle urne spegne in Val d'Aosta l'ipotesi di un trattamento a caldo dei rifiuti. Sono stati più di 47mila i valdostani che, votando sì al referendum propositivo, hanno sancito l'entrata in vigore di un articolo di legge che stravolge l'attuale norma regionale. Uno schiacciante 94 %, emerso dallo scrutinio, che impone il cambio di rotta alla maggioranza regionale, composta dagli autonomisti (Union valdotâine, Stella Alpina e Federation autonomiste) e dal Pdl. Il voto blocca infatti la procedura di affidamento dei lavori di costruzione di un pirogassificatore - impianto che dai rifiuti produce combustibili gassosi utilizzabili a scopo energetico - che era in dirittura di arrivo.  La consultazione - la prima in Italia a varare una legge di iniziativa popolare che entrerà dunque automaticamente in vigore nei prossimi giorni - è stata promossa da un ampio cartello di organizzazioni ambientaliste e di opposizione.</testo>
					</articolo>

					<articolo>
						<titolo>Articolo 2:  Francia declassata da Moody's Copè leader del centrodestra </titolo>
						<testo>PARIGIL'agenzia di rating Moody's ha annunciato di aver tagliato il rating della Francia portandolo ad 'AA1' dalla precedente tripla 'A'. L'agenzia spiega di aver anche mantenuto sul Paese l'Outlook negativo. Moody's spiega che la decisione è stata presa per l'incertezza dello scenario finanziario del Paese come risultato del 'deterioramento delle prospettive economiche'. Il ministro delle Finanze, Pierre Moscovici commenta che si tratta di 'una sanzione alla gestione del passato' che incita l'attuale governo 'a mettere in opera le riforme'. Per quanto riguarda l'agone politico, invece, Jean-François Copè è uscito vincitore per soli 98 voti dell'aspra contesa per la leadership dell'Ump, l'opposizione di centrodestra orfana di Nicolas Sarkozy, dilaniata nello scontro per trovare un nuovo capo. Dopo litigi e riconteggi delle schede, Copè ha battuto il favorito, l'ex primo ministro di Sarkò, François Fillon.</testo>
					</articolo>

					<articolo>
						<titolo>Articolo 3:  Vuoto d'aria di mille metri: paura sul volo Avana-Malpensa </titolo>
						<testo>MILANODieci secondi di terrore, ma alla fine 45 dei 268 passeggeri a bordo di un aereo della compagnia Neos proveniente dall'Avana e diretto a Malpensa sono stati trasportati negli ospedali varesini e comaschi per controlli. Nessuno ha riportato gravi traumi e la maggior parte di loro è stata dimessa. Tutta colpa di un vuoto d'aria che ha fatto precipitare l'aereo per mille metri, mentre stava per essere servito un pasto. La Neos ha precisato che l'aereo giunto a Malpensa 'è entrato in un'area di turbolenza non riportata sulle cartine meteo, in quanto non prevedibile (Clear Air Turbolence), e ha guadagnato una quota di circa 500 metri dal suo livello iniziale, poi è ridisceso a 500 metri sempre rispetto alla sua quota iniziale, subendo accelerazioni ampiamente nei limiti che non hanno quindi pregiudicato la sicurezza strutturale dell'aeromobile'.  La turbolenza si è verificata mentre l'aereo era sull'Atlantico. Fra i passeggeri c'erano due medici che hanno prestato le prime cure e il comandante ha dunque deciso di proseguire per Malpensa, quando mancavano ancora 4 ore di volo, dato che non c'era alcun pericolo per l'incolumità di chi era a bordo.</testo>
					</articolo>

					<articolo>
						<titolo>Articolo 4:  Nuoro, sindaco perdona il suo attentatore </titolo>
						<testo>NUORO 'L'attentatore è venuto a casa mia e mi ha chiesto perdono'. Lo ha rivelato il sindaco di Mamoiada, Graziano Deiana (foto), a conclusione del Consiglio comunale straordinario di domenica sera nel paese barbaricino, convocato a seguito del secondo attentato subito in 15 giorni. Secondo quanto riferiscono i quotidiani L'Unione Sarda e La Nuova Sardegna, la scelta delle dimissioni, a questo punto, potrebbe essere revocata, anche se il primo cittadino di Mamoiada formalmente non le ha ritirate. Deiana è stato oggetto, di recente, di due attentati: il 3 novembre una fucilata era stata esplosa sulla finestra della sua casa. Contro la stessa abitazione, nella notte di venerdì scorso, è stata lanciata una bottiglia molotov. Domenica, a sorpresa, la confessione dell'autore dell'ultimo atto intimidatorio. 'L'attentatore mi ha chiesto scusa - ha detto il sindaco -. È una persona che ha sbagliato e che ha avuto l'estremo coraggio di dirlo in un paese della Barbagia'.</testo>
					</articolo>

					<articolo>
						<titolo>Articolo 5: DALLA PRIMA OBAMA GUARDA PIÙ AL PACIFICO CHE AL MEDIORIENTE </titolo>
						<testo>conseguente, simultanea necessità di contenere tale ascesa e integrare Pechino nell'ordine internazionale liberale a leadership statunitense. Consegue, però, anche alla profonda rete d'interdipendenze che lega gli Usa alle principali potenze regionali, su tutte Cina e Giappone, le maggiori fonti di sussidio esterno del debito pubblico statunitense oggi. Infine, sono da attendersi gesti ad alto contenuto simbolico e basso rischio, funzionali sia a consolidare il prestigio internazionale del presidente sia a soddisfare quella sinistra democratica irritata appunto da alcuni elementi della politica di sicurezza di Obama. Nei limiti del possibile si ribadirà, come è stato fatto questi giorni, il sostegno statunitense alla difesa e promozione dei diritti umani; e ci si può aspettare qualche azione eclatante su temi - uno di questi sono i rapporti con Cuba - congelati da tempo, ma che potrebbero essere sbloccati senza eccessivi costi politici. Rimangono, infine, gli intrattabili problemi del Medio Oriente. Rispetto ai quali, Obama pare avere davvero le mani legate. Progressi vi sono stati nell'azione diplomatica sul dossier nucleare iraniano e gli Stati Uniti sono riusciti a costruire un consenso internazionale affatto scontato e semplice alla politica di sanzioni e pressioni su Teheran.  È il conflitto israelo-palestinese, però, a rappresentare la vera questione centrale, come vediamo drammaticamente oggi a Gaza. E su questo Obama, al di là delle telefonate di ieri sera a Morsi ed a Netanyahu, ha fatto davvero poco. Per colpa di due parti risolutamente incapaci di sottrarsi a logiche di conflitto e antagonismo; prive cioè della flessibilità negoziale e 'fantasia strategica' necessarie per sbloccare l'impasse. E a causa di pressioni interne che da subito, additandolo come presidente non sufficientemente filo-israeliano lo hanno messo politicamente in un angolo, limitandone la capacità d'azione.  Ci vorrebbe forse un atto di coraggio da parte di Obama in questo momento, per rilanciare i negoziati e costringere le due parti alla ragione. Da un presidente cauto, pragmatico, finanche cinico questo atto di coraggio e di fantasia è però davvero difficile aspettarselo. Mario Del Pero</testo>
					</articolo>

					<articolo>
						<titolo>Articolo 6:  Svelata definitivamente la statua di Giovanni Paolo II </titolo>
						<testo>ROMAÈ stata scoperta ieri, al termine dei lavori di risistemazione, la statua dedicata a Giovanni Paolo II in piazza dei Cinquecento, stazione Termini. I lavori non hanno comportato nuove spese perchè già compresi nei costi iniziali per la realizzazione dell'opera dell'artista Oliviero Rainaldi. La prima versione del monumento aveva suscitato polemiche. Gli interventi hanno apportato un miglioramento nelle proporzioni del monumento.</testo>
					</articolo>

					<articolo>
						<titolo>Articolo 7:  Obama: Suu Kyi, icona della democrazia L'incontro tra i due Nobel nella 'casa sul lago' dove l'eroina birmana è stata  agli arresti per 15 anni. Non scontato appello a favore della minoranza musulmana </titolo>
						<testo>RANGOON'Un'icona della democrazia' che ha ispirato 'il mondo intero'. Obama, nella sua storica visita in Birmania, si è rivolto così alla leader dell'opposizione Aung San Suu Kyi  nella leggendaria 'casa sul lago', dove è rimasta prigioniera per 15 anni. Accolto  come una star da decine di migliaia di persone, il presidente Usa, dopo aver incontrato il collega birmano, l'ex generale Thein Sein, ha marcato la sua visita con un emozionante discorso sulla democrazia pronunciato all'Università di Rangoon. 'La fragile fiamma del progresso - ha detto - non deve essere spenta, ma trasformata in una stella che guidi il popolo e la nazione'.  Ma il momento che resterà 'leggendario'  è l'incontro dei due premi Nobel per la pace nella 'Casa sul Lago'. E l'abbraccio tra la minuta e combattiva Suu Kyi e un ispirato Obama. 'È un'icona della democrazia - ha detto Obama - fonte di ispirazione non solo nel suo Paese ma nel mondo intero'. Suu Kyi  ha invitato alla prudenza: 'Il momento più difficile di ogni transizione  è quando si intravede il successo, dobbiamo essere attenti a non farci allettare dal suo miraggio'.  Al presidente birmano Obama ha ricordato che 'questi sono i primi passi di un lungo cammino', riconoscendo il 'processo di riforme democratiche ed economiche' lanciato dal nuovo governo semi-civile. Thein Sein ha aggiunto che le due parti andranno avanti 'basandosi sulla fiducia, il rispetto e la comprensione reciproca'. E proprio ieri le autorità birmane hanno annunciato il rilascio di altri 44 prigionieri politici, confermando di voler continuare ad aprirsi alla comunità internazionale, anche per smarcarsi dalla morsa  diplomatica cinese.  Obama ha poi parlato per mezz'ora di fronte a un migliaio di persone all'università di Yangoon. 'Ci avete dato speranza', ha scandito Obama ricordando le proteste dei monaci e le sofferenze di studenti, dissidenti  e rifugiati, e guadagnandosi gli applausi della platea alle menzioni del 'potere dei cittadini' e della necessità di una 'riconciliazione nazionale'. Il presidente ha rivolto inoltre un'appello alla tolleranza nei confronti della minoranza musulmana apolide di etnia Rohingya  a cui appartiene gran parte degli almeno 168 morti e 110 mila sfollati causati dai recenti scontri nello stato di Rakhine. 'Non ci sono scuse per la violenza contro innocenti. I Rohingya hanno la stessa dignità mia e vostra', ha insistito Obama ponendo l'accento sull'inaccettabile discriminazione  cui sono sottoposti.</testo>
					</articolo>
			</sezione>
			<sezione>
				<nome>Sezione 8: LA CITTÀ</nome>
					<articolo>
						<titolo>Articolo 1: DOMANI Il vescovo Monari celebra la 'Virgo Fidelis' in San Pietro in Oliveto </titolo>
						<testo>nSarà il vescovo, monsignor Luciano Monari, a celebrare domani mattina alle 10, nella chiesa di San Pietro in Oliveto, la Messa in occasione della 'Virgo Fidelis', patrona dell'Arma dei carabinieri. Ricorre anche il 71esimo anniversario della tragica battaglia di Culqualber -  che valse all'Arma una delle tre medaglie d'oro al valore militare - e la Giornata dell'orfano.</testo>
					</articolo>

					<articolo>
						<titolo>Articolo 2:  Staccò adesivi leghisti con un coltellino, per il 40enne ammenda di 500 euro </titolo>
						<testo>nSe l'è cavata con una sanzione di 500 euro per detenzione ingiustificata d'arma da taglio, il 40enne italiano sorpreso nel dicembre del 2011 dagli agenti della Polizia Locale mentre con un coltello tascabile cercava di staccare un adesivo della Lega Nord dal palo di un semaforo in via Marsala. Il Pm inizialmente aveva chiesto per l'uomo - assistito dall'avvocato Sergio Pezzucchi - due mesi e venti giorni di carcere e 600 euro di multa. L'ammenda 'è comunque esagerata, come del resto lo è stato l'intervento di Polizia - ha sottolineato Francesco Catalano del Movimento per la partecipazione "Cittadini e cittadine", in presidio ieri mattina, insieme a Magazzino 47, fuori dal tribunale -. E l'accusa del tutto infondata'. Colto in flagrante dagli agenti del Nucleo di pg della Locale, l'uomo ha spiegato che la lama - lunga con il manico 17,5 cm -, sarebbe servita per alcuni lavori di trasloco. 'In ogni caso il verbale non è valido perché la legge 110/75 specifica che il soggetto è punibile solo se trovato in possesso di strumenti da punta e da taglio atti ad offendere senza giustificato motivo', ha evidenziato Catalano. Inoltre il rapporto della Locale specifica che V.N. 'prima della perquisizione aveva già riposto il coltello in tasca e alla richiesta di svuotarla consegnava il serramanico'. L'episodio, per la lista civica, 'dimostra la scarsa conoscenza delle leggi da parte degli agenti, per questo riteniamo che certe operazioni debbano essere di competenza di carabinieri e polizia'. Più dura la critica di Michele Borra, portavoce del Magazzino 47: 'Il corpo della Polizia Locale è in realtà un gruppo di mercenari padani, completamente assoggettato alla Lega Nord e alle direttive del vicesindaco Rolfi - ha detto -. I vigili peraltro dovrebbero svolgere solo le mansioni di loro competenza, come dirigere il traffico e dare multe'. a. carb.</testo>
					</articolo>

					<articolo>
						<titolo>Articolo 3:  Auto ariete per la spaccata  in un negozio d'abbigliamento </titolo>
						<testo>n Sono forse più ingenti i danni alla struttura del negozio che il valore della merce portata via. Ad esser preso di mira, all'alba di domenica, è stato il negozio 'Morandi' di via San Bartolomeo 17, nelle immediate vicinanze di un supermercato. Utilizzando un'auto ariete, probabilmente in retromarcia, i malviventi hanno abbattuto la vetrina e hanno arraffato alcuni capi d'abbigliamento che hanno trovato all'interno, per all'incirca un migliaio di euro. Decisamente più consistente invece quanto servirà per riparare la vetrina e la porta. L'allarme - sotto forma di telefonata alla titolare - è scattato alle 5 del mattino. Con un successivo problema: rintracciare vetraio e fabbro di domenica mattina. È stata adottata una soluzione temporanea per non lasciare completamente aperto il negozio, fino a ieri mattina quando gli operai hanno provveduto a sistemare tutto. È intervenuta, per un sopralluogo di furto, una pattuglia della Squadra Volante della questuira. Non ci sarebbero immagini del colpo riprese da telecamere di videosoerveglianza. dz</testo>
					</articolo>

					<articolo>
						<titolo>Articolo 4:  Libro interattivo contro il bullismo con 'Gli amici di Evaristo' </titolo>
						<testo>nIl bullismo si può contrastare anche con un libro. Meglio ancora se interattivo. È quello che l'associazione 'Per una vita migliore' - la stessa che promuove il 'Diario per una vita migliore' - sta realizzando e proponendo nelle scuole di città e provincia, su iniziativa del creatore del diario, Domenico Geracitano.  Non solo i ragazzi leggono la storia di un bullo - così come emersa anche dai racconti raccolti durante i numerosi incontri che si sono svolti gli scorsi anni - ma alla fine di ogni capitolo si apre uno spazio per la riflessione tra alunni e docenti, che potranno confrontarsi e postare le loro opinioni sul sito www.amicidievaristo.it oppure passando dal sito www.perunavitamigliore.it. Troveranno infatti un blog e potranno discutere di bullismo su quella che si può considerare una piattaforma sicura perchè controllata da amministratori che fanno parte del progetto.  Ma non solo. I ragazzi possono partecipare anche al concorso 'Il vero amico di Evaristo', scrivendo un nuovo testo, un nuovo finale alla storia. E il vincitore riceverà i diritti d'autore sul prossimo libro che uscirà con il racconto giudicato migliore. (Il bando si trova sul sito www.amicidievaristo.it o può essere richiesto all'indirizzo mail: evaristo@perunavitamigliore.it.  Ma chi è Evaristo? Si tratta di un ragazzino,  di un bullo. E il fatto di essere un bullo è determinato dalla sua storia personale, caratterizzata dall'ambiente in cui vive, dal fatto che la sua famiglia pare non volerlo più, dagli amici che perde via via e pure di quei coetanei rimasti 'spettatori' che hanno assistito senza far nulla al suo essere bullo, permettendogli di diventare quello che è diventato.  Per presentare l'iniziativa - del tutto innovativa - l'autore del libro nonchè presidente della associazione sportiva dilettantistica 'Per una vita migliore', Domenico Geracitano, sta tenendo nelle scuole di città e provincia, insieme ai suoi collaboratori, una serie di incontri: dopo le medie di Pozzolengo e al teatro oratorio San Michele di Desenzano di ieri, per oggi l'appuntamento è al Liceo De Andrè in città, mercoledì 21 all'istituto Primo Levi di Sarezzo la mattina e il pomeriggio al Teatro Lucia di Botticino sera con la Pro loco del paese. Il 22 alle 18.30 al Teatro Battisti di Salò con il coinvolgimento della Feralpi; il 23 alla Media Raffaello alle 18.30 e alle 20.30 al Teatro oratorio Santa Maria in città con la Rete antimafia. Sabato 24 sarà la volta dell'Itis Castelli in città mentre il 28 e il 29 novembre 'Gli amici di Evaristo' saranno a Catanzaro all'istituto per Geometri Petrucci e alle scuole medie di Badolato, sempre in provincia di catanzaro. Agli incontri partecipano anche alcuni ragazzi di diverse regioni d'Italia che in questi ultimi dieci anni sono cresciuti con il 'Diario per una vita migliore'.</testo>
					</articolo>

					<articolo>
						<titolo>Articolo 5:  Cadaveri in Maddalena: 'Il piombo non era nei patti' Al processo per l'omicidio dei due imprenditori macedoni parla l'ex carabiniere, ritenuto dal pm uno dei due sicari</titolo>
						<testo>nI patti non erano quelli. Hristo Uzunov ed Ekrem Salija dovevano accettare il 'pacco' con la forza. Non con il piombo. Non dovevano essere costretti per sempre al silenzio. A dirlo, nel corso del processo abbreviato che sta affrontando con l'accusa di duplice omicidio premeditato, è Luca Cerubini, l'ex carabiniere ritenuto dal pm Ambrogio Cassiani esecutore materiale, in concorso con Andrea Volonghi, dell'esecuzione dei due imprenditori dell'Est arrivati a Brescia il 23 giugno dello scorso anno, per chiedere ragione dei loro 400mila euro passati in cavalleria. Il 38enne - che in passato ha già affrontato tanto la giustizia per l'arresto violento di un pregiudicato, quanto la ribalta della cronaca per aver denunciato l'allora sindaco di Montichiari per avergli rifiutato le nozze con una ragazza rumena - ha ripercorso i fatti dell'estate 2011. Dall'origine dell'incontro a Brescia con Uzunov e Salija, che avevano atteso inutilmente in Macedonia la concessione del finanziamento da 26 milioni di euro promesso da Daniele Saravini (per l'accusa il mandante del duplice omicidio), fino agli istanti finali della loro permanenza sulla Terra. Cerubini al gup Cesare Bonamartini ha confermato di aver prelevato i due dall'hotel Astron, nei pressi della Stazione, nel tardo pomeriggio del 23 giugno. E con la scusa di accompagnarli da Saravini, di averli portati in Maddalena. Dove ad attenderli c'era Volonghi. Sul monte della città, secondo gli accordi riferiti dal 38enne, Uzunov e Salija dovevano essere spaventati al punto da accettare la truffa e tornarsene in patria senza i soldi per aprire il centro commerciale già progettato, e senza nemmeno l'anticipo versato per ottenerli. La situazione lungo il sentiero che condurrà alla morte dei due però degenera. E, come riferisce l'ex carabiniere, sfugge di mano a Volonghi. Che mette mano alla pistola e spara. Inutile il tentativo di Uzunov e Salija di sottrarsi ai colpi di pistola. Saranno trovati, cadaveri, quattro mesi dopo da un cercatore di funghi. Cerubini, in un'udienza caratterizzata da altissima tensione, ha detto che non sapeva che Volonghi fosse armato. E di essere scappato dalla Maddalena, subito dopo gli spari, scendendo da Muratello, come confermano le celle telefoniche agganciate durante la sua fuga. Il 38enne ha detto altro: ha ammesso di aver portato di persona a Saravini i passaporti delle vittime - per il sostituto procuratore Ambrogio Cassiani le ricevuta per incassare il prezzo dell'esecuzione. L'ex carabiniere ha inoltre spiegato di essere andato personalmente in Tunisia ad 'assoldare' Volonghi. Di aver pensato a lui, ex buttafuori di discoteca, come alla persona giusta da ingaggiare per mettere a tacere la rabbia e l'insistenza dei macedoni. E di aver fatto da trait d'union con Saravini per il compenso: 1.500 euro subito e una quota a lavoro compiuto. Dopo due ore di interrogatorio il giudice dell'udienza preliminare ha aggiornato il processo al prossimo 10 dicembre. Giorno in cui dovrebbe essere letta la prima sentenza sulla vicenda scoperta poco più di un anno fa. Per puro caso. Pierpaolo Prati</testo>
					</articolo>

					<articolo>
						<titolo>Articolo 6:  Consultorio  chiuso, candidati a confronto </titolo>
						<testo>nIn occasione della 'Giornata Internazionale per l'eliminazione della violenza contro le donne', oggi, alle 17, nell'Aula Magna dell'Itis Castelli di via Cantore 9, si terrà l'incontro pubblico 'La violenza sulle donne è una sconfitta per tutti' promosso dalla Camera del Lavoro di Brescia. L'iniziativa vedrà i candidati sindaco di Brescia discutere e confrontarsi sulla scelta dell'Asl di chiudere il consultorio Pubblico di via Baracca. Da giorni, all'esterno della sede della Camera del Lavoro campeggia uno striscione con la scritta 'La violenza sulle donne è una sconfitta di tutti' per sensibilizzare la cittadinanza e per ribadire 'quanto sia fondamentale salvaguardare i servizi pubblici esistenti sul territorio'. Nel 2012, in Italia, le donne uccise sono già 101. Come testimoniano i dati, il 76 % delle violenze avviene tra le mura domestiche. Per la Camera del Lavoro è quindi 'indispensabile combattere il silenzio e ricostruire una rete in grado di accogliere e proteggere le donne'.</testo>
					</articolo>

					<articolo>
						<titolo>Articolo 7: VENERDÌ L'INIZIATIVA 'R-ESISTENZE' DEL PD In scena alla Laba il coraggio femminile </titolo>
						<testo>nIl coraggio delle donne italiane raccontato da una performance teatrale. Le donne democratiche che sostengono Pierluigi Bersani organizzano per venerdì 23 novembre "R-Esistenze", una serata dedicata all'importanza della donna nella società. 'La prossima domenica si celebra la giornata internazionale contro la violenza sulle donne - ha spiegato Serafina Bandera, coordinatrice del dipartimento Donne del Pd -. È importante ricordare alla comunità il valore della presenza femminile nelle sedi decisionali'. Durante l'incontro, che si terrà alle 20.45 all'auditorium della Libera Accademia di Belle Arti di via Don Vender 66, in città, verrà presentata anche una rilettura al femminile del programma politico di Pierluigi Bersani 'Il coraggio dell'Italia - 10 idee per cambiare'. '"R-Esistenze" è un incontro-performance di Sara Poli e con Laura Mantovi che ci permette di ricordare le battaglie che le donne devono combattere ogni giorno per resistere alle avversità della società moderna', ha commentato Laura Parenza, consigliere provinciale del Pd. 'In Italia viene uccisa una donna ogni due giorni e nella maggior parte dei casi il femminicidio nasce all'interno della cerchia famigliare', hanno aggiunto i consiglieri Miriam Cominelli, Cristina Ramponi, Antonella Montini e Rosangela Comini, che a vario titolo stanno facendo valere l'importanza delle donne all'interno del Partito Democratico. 'Nonostante le difficoltà, le donne non si danno per vinte - ha concluso l'onorevole Emilia de Biasi, deputato del Pd in Parlamento. - Parlare e organizzare incontri di questo tipo è un modo per tenere accesa l'attenzione sulla necessità di creare un sistema organico di sicurezza e protezione dei diritti delle donne'.sil. p.</testo>
					</articolo>

					<articolo>
						<titolo>Articolo 8:  'Ecologisti e Reti Civiche' abbandonano Francesco Onofri </titolo>
						<testo>nL'incertezza politica non riguarda solo le strategie dei maggiori partiti, ma attraversa anche i movimenti civici mettendo in  crisi ipotesi di alleanze in vista della competizione elettorale per Loggia 2013. Ieri Vincenzo Pernice  e Salvatore Fierro hanno diffuso il comunicato stampa che di seguito riprendiamo.  Fin dalle prime righe viene annunciata la scelta: ' Il movimento "Ecologisti e Reti Civiche di Brescia", costituitosi in Agorà, comunica di avere convocato l'assemblea dei tesserati e di avere deliberato a maggioranza di interrompere il progetto politico di alleanza elettorale con la Piattaforma civica che vede Francesco Onofri candidato sindaco per le elezioni amministrative del 2013'. Una scelta, dunque, a maggioranza, quindi frutto di un dibattito interno.  Segue l'indicazione dei motivi chiave della scelta. Il primo: 'Onofri e il suo staff hanno posto una rigidissima pregiudiziale sul referendum a difesa dell'Art. 18 dello statuto dei lavoratori, portata avanti dal nostro movimento a livello nazionale, sostenendo che questa iniziativa è incompatibile con i principi politici del bacino elettorale di Piattaforma, e che dunque ciò avrebbe provocato una perdita di consenso'.  La seconda: 'La ricerca di un'alleanza con la lista di Oscar Giannino manifestata da Onofri (e di cui il nostro gruppo dirigente era al corrente) sulla stampa locale non è stata condivisa dalla maggioranza dei nostri iscritti, per divergenze di analisi politica e programmatiche troppo importanti per noi'.  La conclusione: 'In conseguenza, augura ad Onofri, a tutto il suo staff ed ai suoi sostenitori un buon lavoro e le migliori fortune politiche, e riprende la campagna elettorale a tutto campo in piena autonomia'. Una frattura  prettamente politica. Francesco Onofri aveva già registrato i distinguo di Flavio Pasotti, proprio in ragione di una adesione dell'ex presidente Api al progetto politico di Giannino. Ora un ragionamento ribaltato provoca la presa di distanza da Onofri di Ecologisti e Reti civiche incrinando ulteriormente il progetto di Piattaforma civica.</testo>
					</articolo>

					<articolo>
						<titolo>Articolo 9:  All'Arici vecchi pc a nuovo grazie ai ragazzi del Castelli 'Progetto Lazzaro', studenti Itis creano un laboratorio informatico per la scuola primaria </titolo>
						<testo>nUn nuovo genere di rifiuto è in costante crescita. Si tratta del R.a.e.e., rifiuto da apparecchi elettrici ed elettronici.  Negli ultimi anni, perciò, Pubbliche amministrazioni ed Enti locali hanno dovuto far fronte al problema, derivante dalla vertiginosa evoluzione della tecnologia. Un problema tanto più impellente in quanto i rifiuti in discorso contengono sostanze nocive per la salute dell'ambiente e di coloro che lo abitano: piombo, cadmio, mercurio, arsenico. Imperativo, quindi, ridurne il volume. Con questa consapevolezza, su proposta di Aprica Spa (Gruppo A2A) e dell'assessorato all'Ambiente del Comune di Brescia, nel 2006 è nato Progetto Lazzaro - che da tre anni riceve la denominazione ufficiale di 'azione' nell'ambito della Settimana europea per la riduzione dei rifiuti -, progetto che ha lo scopo di recuperare computer obsoleti, poi collegati in rete grazie all'utilizzo di un server Linux (sistema operativo gratuito) configurato in modo da poter distribuire la propria potenza di calcolo a tutte le macchine, consentendo così di lavorare come su calcolatori moderni. Destinatari del progetto, nel corso degli anni, sono stati scuole elementari e medie del bresciano, per le quali è stato approntato un laboratorio informatico completamente rinnovato grazie agli studenti dell'Itis Castelli. Ieri, per la sesta edizione del progetto, un altro di questi laboratori ha iniziato a funzionare, a disposizione degli studenti della scuola primaria 'Arici-Valdadige' di via Ambaraga. Progetto Lazzaro coinvolge ogni anno una quindicina di allievi dell'indirizzo Elettronica e Telecomunicazioni e dell'indirizzo Informatica dell'Istituto Castelli, nonché una o più classi della scuola elementare o media ospitante. Gli allievi dell'Itis si occupano - con l'aiuto degli insegnanti e dei tecnici dei laboratori di riferimento - di verificare l'integrità dei computer obsoleti, ricondizionarli ed eventualmente riassemblarli, del cablaggio della rete e dell'installazione del sistema operativo Linux. Gli studenti stessi, poi, organizzano un corso di Linux destinato agli allievi della scuola elementare o media.  Grazie a Progetto Lazzaro, oltre all'allestimento di laboratori ad un costo di circa 600 euro invece che 6.000, a partire dal 2006 sono stati recuperati 132 Pc, evitando di immettere nell'ambiente 207kg di piombo, 310g di cadmio, 208g di cromo, 72g di mercurio e 43g di arsenico. Il Progetto ha inoltre evitato l'emissione in atmosfera di 14,7 tonnellate di CO2 e consentito un risparmio energetico di 70 Mw/h.</testo>
					</articolo>

					<articolo>
						<titolo>Articolo 10:  Una Giornata contro la violenza sulle donne Appuntamento internazionale il 25 Casi in aumento e nuove forme</titolo>
						<testo>nNel 2011, 261 donne si sono rivolte alla Casa delle donne di Brescia per chiedere aiuto; nel 2012, 315. E l'anno non è ancora finito. Alla vigilia della Giornata internazionale contro la violenza alle donne, che ricorre il 25 novembre in ricordo dell'aggressione omicida di cui nel 1960 furono vittime tre sorelle dominicane, i dati che vengono dall'associazione di via San Faustino sono tutt'altro che confortanti. Certo, come dice la presidente dell'onlus Piera Stretti, 'la direzione è segnata', e 'bisogna aver pazienza' perché sulla strada che porta al pieno riconoscimento della dignità delle donne si fanno passi avanti, ma a volte anche indietro; la guardia, però, non va abbassata. Soprattutto perché la situazione sembra aggravarsi e complicarsi. Infatti insieme all'aumento delle richieste d'aiuto - dovuto in parte a una maggior disponibilità a parlare rispetto al passato - si registrano 'violenze gravissime, addirittura - testimonia Stretti - con minacce di morte'. Scorrendo i dati di quest'anno, alla voce 'tipo di maltrattamento' si legge che nel 33 % dei casi il maltrattamento è psicologico e nel 20 % fisico; un altro 20 % è economico, mentre l'8 % è costituito da stalking e il 4 % da violenza sessuale. Nel 9 % dei casi, poi, il maltrattamento coinvolge i figli. Le vittime sono in maggioranza italiane: delle 295 donne accolte alla Casa nei primi dieci mesi di quest'anno, 191 erano italiane, 92 straniere extra Ue e 12 europee. Lo stesso dicasi per i 273 maltrattatori (i numeri complessivi non coincidono perché non tutte le donne hanno denunciato maltrattamenti): 171 italiani, 88 extra Ue e 14 europei. Ma chi sono questi uomini? Mariti nel 40 % dei casi e conviventi nel 15 %, a conferma del fatto che spesso la violenza si consuma in casa; 'ex' nel 22 % dei casi e genitori nel 5 %. Ma non mancano i figli che maltrattano le madri, pari al 3 %: 'Casi struggenti', commenta la presidente della Casa delle donne raccontando di figli tossicodipendenti o tornati a vivere con i genitori anziani dopo una separazione. La violenza sulle donne, insomma, sta prendendo nuove forme oltre a quelle già note. Come 'i maltrattamenti subiti dalle anziane da parte di mariti, figli e badanti, che - ricorda Stretti - sta facendo emergere l'Auser Lombardia'. A livello regionale sono 2.408 le donne accolte nei centri antiviolenza nel 2011: nel 2000 erano 1.526. Quali le soluzioni? La Casa delle donne di Brescia mette a disposizione delle vittime consulenza legale e sostegno psicologico; collabora con le forze dell'ordine che, assicura ancora la presidente, 'su questo tema si stanno formando una sensibilità competente'; e gira la provincia per parlare con la gente, come qualche sera fa a Concesio, dove la discussione sulle 'responsabilità delle donne maltrattate che non se ne vanno' è stata così vivace che Piera ha chiesto al Comune di tornare. Quanto al 25 novembre, sono state stampate mille locandine che viaggiano sugli autobus per dire che 'uscire dalla violenza si può', con il numero di telefono dell'associazione (0302400636); ed è stata organizzata una serata - proprio domenica 25, in via San Faustino 38, dalle 17 - in cui sarà proiettato il documentario 'Sin by Silence': storie di donne condannate per aver ucciso il partner violento. Francesca Sandrini</testo>
					</articolo>

					<articolo>
						<titolo>Articolo 11: CASA DELLA MEMORIA 'Governo ombra', gli Anni di piombo negli 'atti' degli Usa  </titolo>
						<testo>nSi intitola 'Governo ombra'. É il volume di Maurizio Molinari, corrispondente da New York de 'La Stampa', che rilegge gli anni di piombo attraverso i documenti segreti  Usa sull'Italia. L'autore interverrà domani, 21 novembre, alle 20.45 al Sancarlino (corso Matteotti 6/a) con Mimmo Franzinelli, storico del fascismo e dell'Italia repubblicana, per la presentazione  organizzata dalla Casa della Memoria. Dagli atti, emergono i profili di 'una democrazia in bilico', di 'una superpotenza decisa a trionfare nella guerra fredda' ma pure 'le trame di funzionari di partito, giornalisti, e gerarchie ecclesiastiche'.</testo>
					</articolo>

					<articolo>
						<titolo>Articolo 12: AL SAN BARNABA L'Unicef Brescia lancia la campagna 'Io come Tu' </titolo>
						<testo>nRichiamare l'attenzione sull'uguaglianza dei diritti di tutti i minorenni e la non discriminazione di bambini e  adolescenti stranieri che vivono in Italia: oggi dalle 9.30 alle 12, all'auditorium San Barnaba, il Comitato Provinciale Unicef Brescia organizza una mattina di riflessione e intrattenimento per gli studenti in occasione della campagna dell'Unicef 'lo come Tu -Tutti davanti alla vita, tutti uguali di fronte alla legge'. Parteciperanno 400 bambini  delle scuole di città e Provincia. L'evento si concluderà con la consegna della cittadinanza onoraria simbolica a 31 studenti stranieri. Venerdì 23 novembre invece, al teatro Bonoris di Montichiari si celebrerà la Convenzione dei Diritti dei Bambini.</testo>
					</articolo>

					<articolo>
						<titolo>Articolo 13:  Spettacolo, uno sportello per farne un lavoro Soprattutto scenografi interessati al nuovo progetto dell'Informagiovani</titolo>
						<testo>nUna cosa è affermare 'sono uno scenografo', 'sono un regista',  un attore, un ballerino. Altro discorso è svolgere una delle molteplici professioni legate al teatro e alle arti performative. Un campo (relativamente) di nicchia - si stima che a livello nazionale assorba l'1,9 % dei lavoratori - e, spesso, 'caratterizzato da dinamiche complesse' ammette Davide D'Antonio, direttore artistico di Idra - Independent Drama Residence, che in collaborazione con il Comune di Brescia gestisce lo sportello Informagiovani di secondo livello dedicato alle professioni dello spettacolo.  Il progetto - attivato in via sperimentale a febbraio scorso - ha accolto sinora una ventina di interessati, tra i 20 e i 28 anni, selezionati su una rosa più ampia di richiedenti. 'Scenografi, perlopiù - snocciola D'Antonio - legati al corso in Scenografia attivato dalla Laba', ma pure 'attori, registi, organizzatori teatrali o tecnici'. Professionisti cui il servizio mira 'a fornire informazioni - spiega l'assessore comunale alle Politiche giovanili, Diego Ambrosi - sulle opportunità di formazione e lavoro', come 'sugli aspetti burocratici o fiscali' sottolinea D'Antonio.  Grazie a una rete di contatti, gli operatori sono in grado di 'orientare questi giovani verso realtà che offrono  occasioni occupazionali concrete', per un settore che nel Bresciano trova terreno fertile: le compagnie attive sono più di 200 e 35 di queste sono formate da professionisti.  Lo sportello si rivolge anche ai ragazzi che vogliono mettersi in proprio. All'operazione contribuisce l'analogo sportello che si occupa appunto di imprenditoria giovanile. Al servizio si accede su appuntamento, 'telefonando allo 030.3751480 oppure allo 030.3753004 - illustra la coordinatrice Informagiovani Maria Grazia Savardi - o, ancora meglio, presentandosi direttamente agli sportelli di via San Faustino (per orari e informazioni visitare il sito www.comune.brescia.it, ndr)'.  Dopo una prima analisi di aspettative, abilità e istanze specifiche, gli utenti saranno ricontattati per un colloquio di approfondimento della durata di circa un'ora.  Raffaella Mora</testo>
					</articolo>

					<articolo>
						<titolo>Articolo 14:  'Valorizzare il capitale umano per crescere' Mariastella Gelmini all'inaugurazione dell'anno accademico a Machina</titolo>
						<testo>n'Un fiore all'occhiello, per Brescia e per l'Italia'. Un ponte per passare dall'istruzione al lavoro con preparazione d'eccellenza. Principale novità del sistema formativo, l'Istruzione tecnica superiore ha avuto a Brescia un avvio d'avanguardia. L'inaugurazione del nuovo anno 2012-2013, ieri nella sede di via Tommaseo ha riunito i molti protagonisti di questa realtà che coinvolge pubblico e privato, mondo degli studi e del lavoro.  Tre i corsi, rivolti ai migliori studenti in uscita dagli istituti tecnici e professionali, da parte della Fondazione Its Machina Lonati, per la preparazione di figure ricercate: stilista tecnologico, esperto di marketing per l'internazionalizzazione d'impresa, progettista in design eco-sostenibile. Istituto Canossiano, Università degli Studi, Provincia, aziende Santoni e Lonati, Cooperativa Foppa, Fondazione Adele e Francesco Lonati sono le realtà protagoniste, ieri rappresentate alla cerimonia inaugurale.  Il cammino compiuto, dalla nascita di Machina Lonati nel 2002 all'apertura del Centro di formazione professionale Francesco Lonati nel 2009 all'avvio nel 2010 di Machina Impresa per l'inserimento nel lavoro autonomo, fino alla novità introdotta dalla riforma, è stato ripercorso dal direttore Riccardo Romagnoli. Il cammino ha consentito a Brescia di cogliere fin dallo scorso anno la nuova opportunità di formazione biennale, come ha ricordato l'assessore provinciale alla Pubblica istruzione Aristide Peli.  Sviluppare innovazione, ha osservato l'ex ministro Mariastella Gelmini, è tanto più importante in un tempo di crisi che vede il nostro paese in affanno nella competizione internazionale e i giovani particolarmente in difficoltà nella ricerca del lavoro.  'Elemento centrale nell'agenda di crescita è la valorizzazione del capitale umano', ha sottolineato richiamando l'aumento della ricerca di competenze di alto livello. In Italia sono 65 gli Its avviati per iniziativa di 62 fondazioni con un totale di 154 corsi sostenuti da 350 aziende. La via scelta a Brescia, ha osservato l'onorevole Gelmini, guarda 'al cuore del made in Italy', prende forza dalle nostre radici e rappresenta 'un segnale di speranza'. Di necessario 'investimento per il futuro' ha parlato il presidente della Fondazione Its, Marco Lonati. Ai suoi auguri agli studenti per il nuovo anno si sono associati, con elogi per la previdenza delle scelte nella rete che sostiene l'iniziativa, il sottosegretario alla Regione Alberto Cavalli e la presidente del Consiglio comunale Simona Bordonali. 'Dobbiamo essere lungimiranti, per mantenere il lavoro nel nostro Paese. La creatività è l'unica nostra risorsa' ha ribadito Ettore Lonati, presidente della Fondazione 'Adele e Francesco Lonati', evidenziando la necessità di continuare a investire nella formazione. Elisabetta Nicoli</testo>
					</articolo>

					<articolo>
						<titolo>Articolo 15:  Nuovi Dies Fasti al Calini Il tema? Contaminazione Domani e giovedì l'undicesima edizione aperta alla città tra arte e filosofia, sport e psicanalisi</titolo>
						<testo>n Pannelli mobili e grandi teli. E la facciata della scuola vestita a festa. Benvenuti ai Dies Fasti del Calini che da 11 anni raccolgono... il favore degli dei - d'altronde il titolo rimanda ai giorni del calendario romano in cui le divinità erano benevole - e della città. Due giorni di festival culturale in cui le lezioni si fermano e il liceo di via Monte Suello è aperto alla città: l'undicesima edizione va in scena domani e dopodomani. Contaminazione è il tema, richiamato anche dai versi del poeta Mario Luzi, scelti come epigrafe: 'Vanno le azzurre fusioni dei fiumi gonfie di naturale volontà'. Rimanda al fondersi di esperienze culturali e di vita. Nelle arti e nelle scienze, fil rouge, ciascuna, di piccoli festival nel festival: antropologia, filosofia e psicoanalisi; immagini d'arte e cinema; lingua e letteratura; musica; scienza; società; sport; storia; teatro e danza.  Si inaugura domani, alle 9, con una performance di danza, musica e parole. Poi varcheranno la soglia del Calini scrittori, sportivi, poeti, musicisti, psicanalisti e docenti universitari. E naturalmente gli studenti, che con gli insegnanti sono i veri protagonisti del festival: lo ideano e lo animano. Tra gli ospiti, due letterati, Eraldo Affinati (dopodomani, 16.30, aula magna) e Giancarlo Pontiggia (domani, 16.30, aula C). Nadiolinda, alias Nadia Busato, scrittrice e giornalista, parlerà di internet ai tempi dell'happy hour (domani, alle 12, sala lettura). E poi ci saranno il cantante Piergiorgio Cinelli, (domani, alle 22, aula magna), Marco Zambelli, capitano del Brescia (dopodomani, 9.30, aula magna), tavole rotonde e spettacoli. Qua e là, tra aule e corridoi - dell'allestimento si è occupato anche l'architetto Giuseppe Ferrari - ritratti e caricature, proiezione di documentari, improvvisazioni itineranti e molto altro ancora. Gli studenti del Dandolo di Bargnano di Corzano prepareranno i Dies Pasti, menù completi (50 posti al giorno) a cinque euro.  L'undicesima edizione è stata presentata ieri in Loggia, da Fausto Mangiavini, preside del Calini, Laura Forcella, Iole Scalvini e Silvia Mattioli, tre insegnanti coordinatrici del festival, affiancate, tra gli altri da due studenti, Stefano Martire (autore dello spot di apertura dei Dies Fasti) e Marco Castelli, dalla presidente del Consiglio comunale, Simona Bordonali e dall'assessore provinciale Aristide Peli. p. gr.</testo>
					</articolo>

					<articolo>
						<titolo>Articolo 16: DEBORAH BARBIERI  </titolo>
						<testo>'Con il metrobus alla Stazione ferroviaria raggiungeremo le sedi universitarie di Mompiano in dieci minuti, mentre ora ce ne vogliono 25'</testo>
					</articolo>

					<articolo>
						<titolo>Articolo 17: PIERGIORGIO NASSINI  </titolo>
						<testo>'Bisognerà vedere come il metrobus si integrerà con il trasporto a raso e se in tempi brevi la linea sarà estesa'</testo>
					</articolo>

					<articolo>
						<titolo>Articolo 18: CARLO STOPPANI  </titolo>
						<testo>'Credo che con l'arrivo del metrobus gli affari aumenteranno, specialmente per noi che siamo così vicini alla stazione'</testo>
					</articolo>

					<articolo>
						<titolo>Articolo 19: ROBERTO BENEDETTI  </titolo>
						<testo>'Il quartiere deve migliorare, tutti aspettiamo l'apertura della metropolitana per vedere almeno un po' più di movimento'</testo>
					</articolo>

					<articolo>
						<titolo>Articolo 20:  'L'ho vista crescere, ora vorrei che si animasse' Il commento di un abitante della zona in occasione dell'inaugurazione, dieci giorni fa</titolo>
						<testo>nCuriosità ed entusiasmo sono stati manifestati dai tanti che, una decina di giorni fa, hanno partecipato all'inaugurazione della stazione della metropolitana di via Lattanzio Gambara. I lavori hanno rinnovato anche l'immagine della zona a est della Stazione ferroviaria, dove sarà aperta una nuova corsia per le automobili a senso unico lungo via Gambara, che affiancherà un percorso pedonale nei pressi del deposito delle biciclette. Di fronte alle Poste, invece, è stata rivista l'area di sosta, con l'allargamento del marciapiede centrale. 'L'ho vista crescere - ha commentato un residente -, ora vorrei che si animasse'. Da parte sua, il sindaco Adriano Paroli ha osservato, prima del taglio del nastro affidato a due bambini, che 'l'inaugurazione delle nuove stazioni servono innanzitutto a fare in modo che i cittadini familiarizzino con la metropolitana per capire come questo sistema potrà cambiare, migliorandola, la nostra vita'.</testo>
					</articolo>

					<articolo>
						<titolo>Articolo 21:  Al crocevia della Stazione ferroviaria I pendolari: 'Spostamenti più veloci' Gli studenti delle facoltà a Mompiano: 'Ci arriveremo in soli dieci minuti' Bancari e avvocati: problema parcheggi addio. I residenti: bene il movimento</titolo>
						<testo>n'Qui una volta non c'era niente. Tutta campagna'. I ricordi riaffiorano nella mente di Franco e Vittoria, a passeggio lungo via Lattanzio Gambara, mentre rivolgono lo sguardo nella direzione di qual cantiere del metrobus, che ormai ha i giorni contati, tra le Poste e la stazione ferroviaria. Dietro le transenne operai al lavoro per ultimare anche le opere complementari, che ridisegneranno lo spazio urbano al di sopra delle gallerie in cui i convogli faranno la spola tra il Villaggio Prealpino e Buffalora. Uno snodo centrale per la mobilità cittadina, visto che qui convergono treni e autobus da ogni zona della provincia carichi di pendolari. Un fiume di gente che poi si affolla intorno alle fermate dei tram, per cui presto le abitudini potrebbero cambiare, soprattutto se, come annunciato, la linea 1, che ricalca in gran parte il tracciato del metrobus, sarà soppressa. Entusiasti gli studenti diretti alle facoltà di Medicina e Ingegneria. 'Prendermo la metro qui e scenderemo in viale Europa in 10 minuti, mentre ora con il pullman - racconta Deborah Barbieri - ce ne vogliono anche 25, se riusciamo a salire'. Il problema, infatti, oltre ai semafori, alla pioggia e al traffico, è la ressa. 'La mattina siamo tutti alle strette sul tram - spiega Alessandro Musci, universitario della provincia che ogni giorno arriva a Brescia in treno o in corriera -. Forse la metro ci consentirà un viaggio più comodo'. Benefici che ricadranno anche sui bancari e gli avvocati che ogni mattina si incontrano numerosi lungo via Gambara, via Solferino, via Vittorio Emanuele e le loro traverse. 'Tempi drasticamente ridotti per gli spostamenti e problema parcheggio archiviato', è il commento di chi attende il 2013 come momento di svolta per la mobilità urbana. Poche novità invece per i residenti, abituati a spostarsi a piedi o in bici per raggiungere in una manciata di minuti tutti i servizi. 'Certo bisognerà vedere come il metrobus si integrerà con il trasporto a raso e se in tempi brevi la linea sarà estesa - è il pensiero di Piergiorgio Nassini -. Se resterà limitata a un raggio di 4-5 km dal centro, forse il costo di cui si è fatta carico la città non sarebbe giustificato'. E il quartiere cambierà? 'Un passaggio più frequente di persone allontanerà alcune presenze o eviterà gli stazionamenti di chi oggi in questo quartiere ha trovato il suo rifugio', dice Mario Rago. 'E anche per noi commercianti è un'opportunità da cogliere', aggiunge Giuseppe Zanchi, la cui caffetteria si affaccia su via Solferino. Poco distante, dall'altro lato della strada, Carlo Stoppani, che ha aperto la sua  gastronomia lo scorso gennaio, è ottimista: 'Credo che gli affari aumenteranno, specialmente per noi che siamo così vicini alla stazione'. 'Ma se tolgono gli autobus il vantaggio sarà solo per i passeggeri. I commercianti come faranno a lavorare'? si domanda Libero Speranza. L'andirivieni di gente negli ultimi anni infatti è già calato, secondo chi gestisce in zona bar e negozi. 'Perché questo quartiere migliori - dice il tabaccaio di via Romanino, Roberto Benedetti - ci vuole altro, perciò tutti aspettiamo l'apertura della metropolitana per vedere almeno un po' più di movimento'. E magari anche un po' d'ordine, che il quartiere meriterebbe dopo la trasformazione degli ultimi anni. 'Era un posto tranquillo, mentre oggi è un caos', dichiara il calzolaio Filippo Millemaci, da 51 anni al lavoro in via Solferino. 'Anche i negozi un tempo erano molti di più', aggiunge Santo Ghisolfi, chiudendosi il portone di casa alle spalle. Ricordi che si perdono incrociando per strada gli sguardi dei suoi nuovi abitanti, dal parrucchiere cinese al cuoco pakistano. Chissà se anche loro, dopo aver abbassato la serranda, la sera prenderanno la metropolitana.</testo>
					</articolo>

					<articolo>
						<titolo>Articolo 22:  Un cielo più blu sulla città con meno auto </titolo>
						<testo>nUn cielo più blu sulla città con meno auto grazie alla metropolitana. Potrebbe essere questo il titolo del disegno a destra, uno dei lavori realizzati dai bambini che hanno partecipato alle visite ai cantieri del metrobus curate da 'Galleria della natura'. È il metrò - e insieme il futuro di Brescia - visto con gli occhi dei cittadini più piccoli. Molti di questi disegni sono già stati esposti all'esterno dei cantieri della città.</testo>
					</articolo>

					<articolo>
						<titolo>Articolo 23:  'Sarà il biglietto da visita per chi arriva a Brescia' L'assessore Vilardi: 'La metropolitana si aggiungerà a treni e autobus creando uno snodo intermodale'</titolo>
						<testo>n È il biglietto da visita della città. La prima cosa in cui un turista o un pendolare, per lavoro e per studio, si imbatte quando arriva a Brescia. Scendi dal treno e che cosa vedi? Prima l'atrio della stazione ferroviaria e adesso, fatti pochi passi, anche la fermata del metrobus.  Per questo motivo l'assessore all'Urbanistica del Comune, Paola Vilardi, usa il termine 'biglietto da visita' quando ragiona con noi su cosa significherà l'arrivo della metropolitana per la zona. Arrivo che è parte di un disegno complessivo di restyling del quartiere che si allarga attorno allo scalo ferroviario. 'La fermata Stazione è uno snodo cruciale. Con la stazione ferroviaria e degli autobus diventa uno snodo intermodale - commenta l'assessore - . Con il treno approdano in città turisti, lavoratori e studenti'.  Quando nel 2013 i convogli viaggeranno il metrò diventerà perciò il tassello di una sorta di hub urbano. Non dimentichiamo che alle fermate sono previste pure le postazioni Bicimia e che sul piazzale della stazione funziona già un parcheggio ad hoc per le due ruote. Qui l'intermodalità viaggerà su un filo rosso che unisce treno, metropolitana, bus e biciclette. Ma come ha anticipato la Vilardi, probabilmente la stazione è una delle zone in cui l'equazione metrò e aria nuova per i quartieri, in futuro, salterà di più all'occhio. 'L'auspicio è che sia il volano per far ripartire in modo ancora più deciso la riqualificazione della zona - argomenta la titolare dell'Urbanistica -. Noi abbiamo scommesso molto sul "rinnovo" della zona, cercando anche di andare incontro alle esigenze dei cittadini'. La Vilardi ne elenca alcune voci: in primis, dare nuova vita a via Sostegno. 'È previsto anche un terminal degli autobus extraurbani con pensilina e alcuni servizi. E poi dovrebbe esserci un parcheggio in struttura'. Altra tappa è il nuovo tunnel pedonale che collegherà via Gambara con via Sostegno e si connetterà al mezzanino della fermata del Metrobus. E lì la palla passa sostanzialmente alle Ferrovie dello Stato. 'Naturalmente l'abbiamo chiesto e sollecitato alle Ferrovie'. Nel nuovo volto della zona, trova posto anche il completamento del Parco Tarello.  E nel perimetro della fermata Stazione potranno rinascere attività commerciali e servizi che negli anni dei lavori hanno chiuso i battenti, anche perché un po' penalizzati dal cantiere? 'Sicuramente è un auspicio - risponde ancora l'assessore  Vilardi - . Spesso la nascita di stazioni o snodi della mobilità porta con sé l'arrivo di nuovi servizi'. Parlando di riqualificazione il pensiero va alla stazione ferroviaria. 'Con i vari assessorati - conclude Paola Vilardi - abbiamo fatto delle richieste alle Ferrovie. Ci aspettiamo una riqualificazione vera e reale, a cominciare dalla messa in funzione dell'ascensore fermo da anni'. Paola Gregorio</testo>
					</articolo>

					<articolo>
						<titolo>Articolo 24: IN STAZIONE Controlli della Polizia e ispettori Inps in esercizi e appartamenti sovraffollati </titolo>
						<testo>n Nella giornata di venerdì la Polizia locale ha eseguito un maxicontrollo impegnando 18 agenti affiancati da 6 ispettori dell'Inps e da due commissari aggiunti. Sono stati effettuati accertamenti in tre appartamenti: uno in vicolo stazione occupato da prostitute clandestine, poi accompagnate al Comando per l'identificazione; gli altri due in via Togni e viale Stazione sono risultati sovraffollati. Per tutti e tre la Locale ha chiesto il sequestro preventivo. Un senegalese è stato denunciato perché trovato in possesso di capi di abbigliamento contraffatto, un altro straniero per violenza e resistenza a pubblico ufficiale. Vicino alla cabina elettrica di via Togni sono stati identificati 4 tossicodipendenti che avevano trovato riparo. Undici le attività commerciali controllate e otto i verbali elevati per irregolarità di vario genere, con sanzioni amministrative per 12mila euro perché 13 lavoratori sono stati trovati privi di contratto. 'La zona della stazione - ha spiegato l'assessore Rolfi - è al centro di un piano di recupero. Si tratta di un progetto di valorizzazione che passa da una maggior sicurezza, sia reale sia percepita'.</testo>
					</articolo>

					<articolo>
						<titolo>Articolo 25:  Per Monica Rizzi sarà un inverno caldo, in Tribunale C'è opposizione alle richieste di archiviazione per i dossier e la diffamazione della moglie di Rolfi</titolo>
						<testo>nDue richieste di archiviazione e altrettante opposizioni. Un'udienza preliminare. Il prossimo futuro di Monica Rizzi, ex assessore regionale allo Sport, è costellato di appuntamenti in Tribunale.  Si inizia oggi. Il gip è chiamato a decidere sulla richiesta di rinvio a giudizio scaturita in seguito all'indagine per la presunta laurea in psicologia esibita dalla leghista per ottenere una consulenza dalla Provincia. Il pm Leonardo Lesti ha chiesto il processo solo per l'induzione al falso, ritenendo da archiviare l'ipotesi di esercizio abusivo della professione. A metà dicembre al gip toccherà invece valutare l'opposizione alla richiesta di archiviazione del procuratore aggiunto Fabio Salamone sul presunto dossieraggio a danno di alcuni esponenti leghisti. Per l'accusa non c'è prova a carico di Monica Rizzi dell'attività di spionaggio e di ricatto a danno dei rivali del partito. La richiesta di archiviazione non è piaciuta ai giornalisti che avevano presentato un esposto in Procura denunciandola. Fino in fondo ci vuole andare la moglie del vicesindaco della città. La consorte di Fabio Rolfi, a differenza del pm Ambrogio Cassiani, ritiene di essere stata diffamata dall'ex assessore allo Sport del Pirellone. L'episodio che finirà in aula risale all'aprile scorso, alla vigilia della serata dell'orgoglio padano. Quella delle scope per intenderci. Fabio Rolfi chiedeva l'espulsione dal partito di chi aveva sbagliato. Monica Rizzi replicava. 'Proprio Rolfi: dovrebbe pensare alla vicenda di sua moglie che, dopo aver fallito la sua sistemazione attraverso un concorso pubblico indetto dalla Provincia poi congelato dal presidente Molgora per presunte irregolarità, riceve prima un incarico di collaborazione al gruppo Lega in Regione e poi viene assunta tramite un concorso all'Asl di Milano, ottenendo immediatamente l'aspettativa per tornare a lavorare in Regione. Due pesi e due misure? Niente nepotismi? Allora inizi a adottare il senso di moralità anche a casa sua'.  Affermazioni non diffamatorie per l'accusa. E per il gip? pi. pra.</testo>
					</articolo>

					<articolo>
						<titolo>Articolo 26:  Carceri, altra maglia nera per l'Italia e Brescia I dati sul tasso di sovraffollamento arrivano dal monitoraggio di 'Antigone'</titolo>
						<testo>n Carceri: l'Italia è maglia nera in Europa. E senza esagerare si può dire che Brescia indossi la maglia nera nazionale con il suo 255 % di tasso di sovraffollamento. L'ennesima conferma del cattivo stato di salute di Canton Mombello arriva dal monitoraggio che l'asocizione Antigone effettua ogni anno. Di media il sovraffollamento delle prigioni italiane è 142,5 %, ci sono cioè più di 140 detenuti per cento posti letto, mentre la media europea è pari al 99,6 %. Casi limite italiani, oltre a Canton Mombello, sono quelli di Mistretta nel Messinese con il 269 % e Busto Arsizio con 251 %. Antigone, nel suo monitoraggio evidenzia come al Nord la presenza di detenuti stranieri sia superiore a quella degli italiani. A San Vittore ad esempio su 100 carcerati, 62 sono stranieri, a Vicenza 65. In Trentino Alto Adige il dato arriva al 69,9 %, in Valle d'Aosta 68,9 %. 'Una situazione drammatica - l'ha definita il Garante dei detenuti Emilio Quaranta -. Il Comitato europeo di prevenzione della tortura, nel 2010 spiega che a Brescia è in atto una violazione della Convenzione europea, una vera tortura psicologia che impedisce il recupero dei detenuti, una violazione dei diritti umani'. Le persone detenute si attestano sul numero di 530, a fronte dei 200 posti letto e dei 270 carcerati che sarebbero tollerabili. Stando alle normative europee ogni detenuto dovrebbe avere a disposizione 7 metriquadrati. Di fatto oggi nelle celle di Canton Mombello, di media, vivono 8 detenuti, in 24 metriquadrati. Tre metriquadri a testa. Ben al di sotto di quanto previsto. Qualcosa dovrebbe presto cambiare, dal momento che il Garante Quaranta è riuscito a far inserire nel Pgt cittadino, un'area a Verziano, per la costruzione di un nuovo penitenziario. 'A ottobre ci è arrivata la lettera dal ministero in cui si comunicava l'avvio delle procedure per realizzare il nuovo carcere, che sarà realizzato in appoggio a quello esistente, in sette otto mesi'. Nonostante il sovraffollamento il dottor Quaranta tiene a precisare che a canton Mombello non si sono registrati al momento casi di Tbc e che la struttura è dotata di un'infermeria - gestita direttamente dall'ospedale Civile - con personale di prim'ordine, 24 ore su 24. Sul tema del sovraffollamento del carcere anche la Camera penale di Brescia, in occasione dell'astensione dalle udienze del 22 novembre, organizza alle 10 nella sala polifunzionale del Palagiustizia, la proiezione del video 'Prigioni d'Italia' aperta ad avvocati, magistrati, personale del Tribunale e alla cittadinanza. dz</testo>
					</articolo>

					<articolo>
						<titolo>Articolo 27:  Il 'De bello nordico' per il pm non merita una battaglia in aula Nel 'post' in cui Bossi jr chiese conto all'on. Caparini del denaro domandato a Belsito per Telepadania 'non c'è diffamazione'</titolo>
						<testo>nAlcuni degli stracci volati ai piedi di Alberto da Giussano dopo l'affaire Belsito e la diaspora tra i fedelissimi che hanno stretto un Cerchio Magico attorno al capo, e i 'rottamatori' saliti sul carro di Bobo Maroni, rischiano di non atterrare a processo. La Procura, infatti, ha chiesto al gip di rispedirli al mittente, bollando il 'de bello nordico' come una bega interna al partito e non una guerra con risvolti penali. Per il sostituto procuratore Carlo Pappalardo è questo il tenore della querelle a colpi di post su Facebook tra l'onorevole Davide Caparini e il Trota, al secolo Renzo Bossi, figlio del capo. Il calendario deve tornare all'aprile 2012. La Lega Nord è scossa dalle intercettazioni del tesoriere del partito. Che ne ha per tutti. Renzo Bossi finisce nel mirino, per una serie di spese. E si dimette dal Consiglio Regionale. Per alcuni, tra questi proprio Davide Caparini, il figlio del capo dovrebbe consegnare la tessera del partito. Lasciare anche quello. La notte di Pasquetta, Bossi jr risponde attraverso il social network, attingendo i suoi argomenti dalla stessa fonte, le intercettazioni di Belsito pubblicate da 'L'Espresso'. 'Caro Davide - posta il Trota su Facebook - vorrei ricordarti, visto che hai la memoria corta, che dalle intercettazioni risulta che tu abbia chiesto 850.000  alla Lega per la questione Frigerio in Tribunale, quando il totale delle rate da pagare che il giudice ha deciso, sono di 400.000 . Gli altri 450.000? Quindi confido anche io nelle tue dimissioni?'. Nella querela per diffamazione Caparini spiegò le ragioni della sua richiesta a Belsito: in qualità di amministratore di Telepadania, emittente gravata da un'ingente esposizione debitoria nei confronti dell'erario e chiamata dal Tribunale di Milano a prestare una fidejussione a garanzia, l'on. ritenne legittimo chiedere denaro per l'attività di propaganda del movimento e quindi diffamatorie le affermazioni di Bossi. Dello stesso avviso non è la Procura, che ritiene la querela infondata. 'Bossi si limita a riportare quanto Belsito si domandava circa la richiesta che gli appariva esorbitante. È da escludere un accordo diffamatorio tra Belsito e Bossi, in quanto il primo parla con un terzo soggetto non sapendo di essere intercettato, mentre il secondo legge la trascrizione della telefonata a distanza di mesi'.  Pierpaolo Prati A colpi di post nLa Procura ha chiesto l'archiviazione delle accuse a Renzo Bossi, querelato ad aprile dall'on. Caparini per un post su Facebook</testo>
					</articolo>

					<articolo>
						<titolo>Articolo 28: il Lotto Centenari, quegli inseparabili quattro </titolo>
						<testo>nAncora in quattro i centenari, con capofila il 19 sulla Nazionale assente da 151 turni, seguito dal 71di Milano (142), il 34 a Roma (125) e il 21 di Cagliari (104). Sta per unirsi il 6 di Venezia (98). Nell'estrazione due sono i terni di figura 9, Bari 45-72-81 e Milano 9-36-54. BARI: 2-11, 20-39-44-48 e 9-19-37-60-90 per ambi, 4- 21-26-37-41-88 per terno, estratti 40-85. Previsione speciale: 14-17-47-56-61-90 per ambi, 16-66 ambate. CAGLIARI: 1-6-11-24-64 e 2-9-61-72-90 per ambi, 8-35-53-83-85-88 per terno, estratti 21-84. Previsione speciale: 17-21-27-31-66-77 per ambi, 40-43 ambate. FIRENZE: 4-17-19-33-67 e 27-34-44-85-90 per ambi, 5- 15-35-56-75-81 per terno, estratti 40-52. Previsione speciale: 2-20-47-52-78-87 per ambi, 14-77 ambate. GENOVA: 3-10-14-43-90 e 9-20-30-41-50 per ambi, 15-23-35-63-65-77 per temo, estratti 25-40. Previsione speciale: 13-26-42-45-53-90 per ambi, 24-68 ambate. MILANO: 1-11, 3-23-42-64 e 8-15-33-44-90 per ambi, 28-34-62-69-83-85 per temo, estratti 71-81. Previsione speciale: 12-21-29-66-71-88 per ambi, 78-89 ambate. NAPOLI: 3-5-18-45-84 e 4-19-33-68-90 per ambi, 26- 42-44-51-71-86 per terno, estratti 78-88. Previsione speciale: 2-40-41-47-80-90 per ambi, 66-69 ambate. PALERMO: 1-5-10-19-81 e 8-21-24-36-84 per ambi, 11-29-50-62-65-85 per terno, estratti 33-78. Previsione speciale: 16-40-43-49-66-77 per ambi, 4-14 ambate. ROMA: 11-17-33-45-90 e 5-7-34-41-50 per ambi, 20- 48-57-81-87-88 per terno, estratti 53-83. Previsione speciale: 4-19-37-42-64-69 per ambi, 34-40 ambate. TORINO: 4-9-19-41-49 e 3-12-33-80-90 per ambi, 42- 55-65-72-79-86 per terno, estratti 40-85. Previsione speciale: 34-39-52-62-68-84 per ambi, 12-53 ambate. VENEZIA: 1-29-43-48-64 e 37-80-84-87-90 per ambi, 10-25-41-61-66-79 per terno, estratti 33-89. Previsione speciale: 9-13-20-60-65-75 per ambi, 6-90 ambate. NAZIONALE: 4-19-22- 27-77 finale 1, 3-24-67-78-87- 83 per ambi e terno, 15-49- 69-72-76-90 per quaterna. Le vincite: Cagliari capogioco 12 e 34 ambata, i consigli di Firenze hanno dato con capogioco 45 e 69 estratto per ambo, così la previsione speciale nella stessa con 59 e 41. nonna Ros</testo>
					</articolo>

					<articolo>
						<titolo>Articolo 29:  Montichiari che piace a Sea e al patron dell'Esselunga La società di Malpensa e Linate non ha mai nascosto il proprio interesse mentre Bernardo Caprotti propone di fare di Brescia l'hub del Nord Italia</titolo>
						<testo>nL'aeroporto di Montichiari è come la bella di Torriglia, tutti la vogliono, nessuno se la piglia. Piace alla Sea di Giuseppe Bonomi (Malpensa e Linate) e piace all'Esselunga, meglio al patron Bernardo Caprotti.  Il primo non ha mai sottovalutato le potenzialità dello scalo bresciano, anzi, se potesse lo porterebbe in dote a Sea.Caprotti, 'gran vecchio' del gruppo Esselunga, invece soffia sul fuoco di antiche polemiche mai sopite e lancia l'idea di fare di Montichiari il vero hub del Nord Italia. Mister Caprotti se ne frega (e fa bene) dei delicati equilibri politici e di campanile che stanno attorno al sistema aeroportuale: lui è abituato alle battaglie di mercato e non di posizione. Per questo ha preso carta e penna e ha scritto ad un quotidiano nazionale: 'Il mio è il ragionamento di un droghiere, ma questa, dopo Monaco, Ruhr e Île-de-France è la quarta regione più ricca d'Europa: non abbiamo forse diritto a un nostro aeroporto intercontinentale? Montichiari oggi è uno scalo fantasma: zero passeggeri, tremila metri di pista su cui rullano solo voli postali e qualche cargo, una gestione che in dieci anni ha perso più di 40 milioni. Eppure l'Ente per l'aviazione civile l'ha appena certificato per operazioni con Boeing 747-8, il gigante dei Jumbo jet. E il nuovo piano nazionale degli aeroporti gli attribuisce un ruolo di scalo cargo per il Nord'.  E, allora, si chiede Caprotti, se Montichiari ha tutto perché non farne il vero hub dell'Italia del Nord? A parole è semplice, ma di mezzo ci sono delle società. Se seguiamo la pista Bonomi c'è la Sea, poi la controllante Catullo e, infine ma non per ultimo, ci sono gli azionisti. In questo scenario ci pare più semplice dar marito alla bella di Torriglia che far partire dei sì incrociati. E mentre il signor Esselunga probabilmente ha ragione da vendere, il D'Annunzio pesa i debiti: 15 milioni nel bilancio 2011 (erano poco meno di 12 nel 2010) di cui 7 in obbligazioni, a fronte di ricavi da vendite e servizi per 3,8 milioni. Di fronte ad una situazione del genere c'è anche da dubitare che la controllante Catullo spa abbia altre risorse da spendere a Brescia. Il bilancio della società scaligera è in profondo rosso, e il risanamento è il primo obiettivo del management. Montichiari è un attore della partita, difficile che ne diventi il protagonista. Caprotti ha fatto bene ad aprire le danze, anche se finora più che consensi ha raccolto l'ironica replica di Bonomi 'ringrazio il dottor Caprotti - ha detto il numero uno di Sea durante il road show per la quotazione della società che gestisce gli scali di Linate e Malpensa - che da decenni è notoriamente impegnato nel trasporto aereo. Portato a conclusione il percorso per la quotazione della Sea, anch'io comincerò ad occuparmi di grande distribuzione'. Battute a parte. C'è anche da chiedersi se Catullo spa vorrebbe davvero cedere il D'Annunzio, oppure fare un passo indietro per condividere il progetto con altri soci. E se sì, chi e come si farebbe avanti per sostenere un piano industriale da qualche centinaio di milioni di euro che, in caso di successo, metterebbe in crisi tutti gli altri scali del Nord? Per venirne a capo ci vorrebbero tutta la diplomazia di Bonomi e la grinta di Caprotti (che non sbaglia bersaglio). Un dato su tutti dovrebbe far ragionare: nell'Italia del Nord si producono un milione di tonnellate di merci aviotrasportabili l'anno. Peccato che la metà non parta dagli aeroporti italiani, ma da quelli di Monaco e Francoforte, dove ci arriva con i Tir.  Nella partita c'è un altro attore, ovvero il ministro Corrado Passera. Nel piano nazionale del trasporto aereo prevede infrastrutture moderne, ma avverte: 30 dei 60 scali italiani se restano in deficit sono a rischio chiusura, a meno che gli enti locali non se ne facciano carico. Sì, ma con la spending review... cl. vent. Protagonisti nIn alto Bernardo Caprotti (Esselunga): propone che Montichiari diventi un hub. Sotto: Giuseppe Bonomi presidente di Sea</testo>
					</articolo>

					<articolo>
						<titolo>Articolo 30: MOMPIANO DA CIRO IL TRIO DI CORDINI 'SUONA LIBERO' </titolo>
						<testo>nOggi nelle sale interne del Ristorante Pizzeria 'Da Ciro' a Mompiano, in via Cacciadenno 6, dopo cena, con inizio alle 21, ritorna il trio di Giorgio Cordini 'Suona Libero'. La serata rientra nel  ciclo di concerti 'Ciro Sound Live', che vede esibirsi ogni martedì sera, con grande successo, musicisti sia bresciani sia provenienti da altre zone dell'Italia.  L'iniziativa in programma questa sera è dedicata a 'Suona Libero', un progetto di Giorgio Cordini, conosciuto per essere stato chitarrista di Fabrizio De André, che, insieme alla cantante Maria Alberti e al polistrumentista uruguaiano Cesar Rivero, mette insieme la canzone d'autore italiana con la musica popolare sudamericana. È un confronto di tradizioni diverse che trova punti d'incontro nei temi affrontati sia dai grandi cantores argentini, cileni, cubani, sia dai  cantautori italiani: il sogno di libertà e di giustizia, il senso di solidarietà e di fratellanza, il desiderio di pace. Un incontro non solo di argomenti trattati nei testi, ma anche di sonorità e di atmosfere, in un tentativo di fusione delle due culture musicali, quella popolare sudamericana e quella italiana. L'ingresso al concerto è libero. Info e prenotazioni: 030.2004488.</testo>
					</articolo>

					<articolo>
						<titolo>Articolo 31:  VediamocisulGDB </titolo>
						<testo>In questa pagina ospitiamo gratuitamente le vostre fotografie per feste di compleanno, anniversari, matrimoni, classi di ferro, scolaresche, gite sociali, gruppi sportivi amatoriali. Per la pubblicazione portate o spedite alla redazione una fotografia a colori corredata da un breve testo di spiegazione (con nome e cognome del festeggiato, il paese di residenza, la ricorrenza e la dedica) e da un numero telefonico. Le foto, preferibilmente in formato digitale, dovranno essere consegnate almeno due giorni prima della ricorrenza e non verranno restituite. Ricordiamo che per la pubblicazione della foto di un minorenne è indispensabile l'approvazione scritta di uno dei due genitori. I nostri indirizzi: Vediamoci sul GdB, Giornale di Brescia, via Solferino 22 - 25121 Brescia - e.mail: vediamocisulgdb@giornaledibrescia.it.</testo>
					</articolo>

					<articolo>
						<titolo>Articolo 32: IL TEMPO CHE FA Weekend movimentato in Australia di Riccardo Paroni www.meteopassione.com</titolo>
						<testo>nPer le zone orientali dell'Australia non è stato certamente un finesettimana tranquillo. Una fortissima ondata di maltempo ha portato violenti temporali, trombe d'aria e grandinate: Brisbane, città del Queensland la cui area metropolitana supera i due milioni di abitanti, è stata colpita da una vera e propria tempesta di fulmini, con numerosi blackout. Oltre ai danni alla rete elettrica, la città ha dovuto far fronte a una colossale grandinata (sono stati raccolti chicchi di oltre sette centimetri di diametro): fra i danni più gravi si segnala il crollo del tetto di un hotel. Inevitabili le ripercussioni sull'agricoltura, con i campi di grano letteralmente martellati dalla grandine. I residenti di Batemans Bay, nel Nuovo Galles del Sud, saranno rimasti a bocca aperta di fronte ad un'enorme tromba marina: se qualcuno vuole ammirare uno dei fenomeni atmosferici più spettacolari e inquietanti, troverà facilmente il video su Youtube (waterspout at Batemans Bay).</testo>
					</articolo>

					<articolo>
						<titolo>Articolo 33: Felice di Valois  </titolo>
						<testo>L'appellativo proviene dalla provincia di Valois dove egli probabilmente nacque nella prima metà del XII secolo. Felice si fece eremita ancora giovane. La foresta di Cerfroid nei pressi di Meaux divenne la sua dimora per alcuni decenni. Era deciso a trascorrere tutta la vita nella solitudine, ma intorno al suo eremo si raggrupparono alcuni discepoli, la fama della sua santità si diffuse e nel 1194 giunse a Cerfroid Giovanni di Matha, futuro santo anche lui, il quale stava progettando l'istituzione di un Ordine religioso che avesse come obbiettivo primario la liberazione degli schiavi. Ne parlò con Felice e i suoi compagni, i quali si entusiasmarono all'idea. Giovanni e Felice composero la Regola e Innocenzo III ratificò l'istituzione dell'Ordine della S.ma Trinità. Felice si occupò soprattutto della formazione dei Trinitari. OGGI SI FESTEGGIANO ANCHE: Edmondo, re dell'Anglia Orientale, morto martire nell'870; Massenzia, martire irlandese del V secolo; Narsete, vescovo dell'attuale Iraq, morto martire nel 343.</testo>
					</articolo>
			</sezione>
			<sezione>
				<nome>Sezione 9: LA PROVINCIA</nome>
					<articolo>
						<titolo>Articolo 1:  I Comuni di confine oggi da Schifani per i fondi e il patto di stabilità </titolo>
						<testo>BRESCIAHanno già provato ad interpellare il Ministro degli Affari Regionali e anche il Presidente della Repubblica, Giorgio Napoletano, inviando loro una dettagliata petizione. Oggi in delegazione scenderanno direttamente a Roma, dopo aver ottenuto un'audizione col Presidente del Senato, Renato Schifani.  Sono i sindaci dei Comuni confinanti con le regioni a statuto speciale delle Province di Brescia, Torino, Biella, Verbano Cusano, Vercelli, Sondrio, Verona, Vicenza, Belluno, Treviso e Venezia.  AssComiConf che li rappresenta nei giorni scorsi era riuscita ad ottenere cospicui trasferimenti 'di solidarietà' dallo Stato (agli 11 Comuni bresciani erano arrivati circa 350mila euro ciascuno), ma scoprono ora di essere impossibilitati a spenderli, a meno di riuscire a progettare, appaltare e realizzare opere in meno di un mese.  'Colpa della legge di Stabilità, che dai prossimi giorni impedirà anche ai Comuni con meno di 5mila abitanti di investire in capitoli economici già predisposti in bilancio' spiega l'ex sindaco di Bagolino, Marco Scalvini, che guida le fila degli irriducibili sindaci 'confinanti' e che aggiunge: 'È un trucco: con una mano manifestano solidarietà e con l'altra si riprendono tutto quanto'.  u. val.</testo>
					</articolo>

					<articolo>
						<titolo>Articolo 2:  Castenedolo Chiusi in bagno dopo la rapina </titolo>
						<testo>CASTENEDOLOAlcune migliaia di euro. Forse quattro. Devono ancora quantificarlo con precisione i dipendenti della Banca popolare di Milano, della filiale di via Brescia a Castenedolo che ieri mattina, attorno alle 13.15, sono rimasti vittima di una rapina. Due i malviventi entrati in azione armati di taglierino e con il viso scoperto che hanno minacciato i due dipendenti e che si sono fatti consegnare il denaro che era conservato nei cassetti. Prima di fuggire i banditi hanno chiuso i due bancari in un bagno/sgabuzzino, senza però girare la chiave, accostando solo la porta. Giusto per guadagnarsi il tempo sufficiente a scappare. I malviventi pare siano poi fuggiti a piedi per le vie limitrofe, ma è facile che nelle vicinanze avessero parcheggiato un'auto 'pulita'. Sono stati contattati immediatamente i carabinieri che non solo hanno raccolto le testimonianze dei dipendenti della 'Bpm', ma hanno anche prelevato i filmati registrati dalle telecamere di videosorveglianza.</testo>
					</articolo>

					<articolo>
						<titolo>Articolo 3:  Ghedi In discoteca con 54 pasticche di Mdma Arrestato dai carabinieri un diciottenne piemontese trovato con droga sulla pista da ballo</titolo>
						<testo>GHEDI Pasticche per la 'notte di follia'. Ne aveva in tasca 54, chiuse in una scatola per caramelle, il 18enne che sabato notte è stato intercettato dai carabinieri durante un servizio mirato - con militari in borghese - all'interno della discoteca Florida di Ghedi. Gli uomini dell'Arma infatti avevano notato che a ridosso della pista molti giovani gli si avvicinavano e mettevano poi mano al portafoglio. Da qui la decisione di intervenire bloccando il ragazzo. Perquisito il giovane - che ha compiuto 18 anni ad agosto ed è arrivato da Cuneo con uno dei pullman organizzati dagli appassionati di musica hard core, come quella che veniva proposta durante la serata 'Night of madness' - è stato trovato con le 54 pastigliette di Mdma che è in principio attivo dell'ecstasy per un peso complessivo di una decina di grammi, e di 225 euro in contanti. Per il 18enne è scattato l'arresto per detenzione a fini di spaccio. Agli uomini del comandante Bendetto Minchella il ragazzo ha riferito di aver acquistato le pasticche a Torino, senza riuscire a dare indicazioni più precise. In direttissima ieri mattina il giudice ha convalidato l'arresto applicando la misura degli arresti domiciliari, con la possibilità di andare a scuola,  in attesa della prossima udienza del processo.  dz</testo>
					</articolo>

					<articolo>
						<titolo>Articolo 4:  Sebino, dopo la frana battelli navetta per Lovere Attivate corse straordinarie per far fronte alla chiusura della litoranea bergamasca</titolo>
						<testo>LAGO D'ISEOSono enormi i disagi per l'intero territorio sebino dopo la frana caduta a Portirone di Parzanica che ha 'tagliato' la litoranea bergamasca, interrompendo il collegamento stradale fra l'alto Sebino, Lovere in testa, e il basso lago. E non mancano i contraccolpi anche per chi deve raggiungere le località bresciane. E ora l'alternativa è garantita solo dal lago. Da ieri infatti, per facilitare studenti e pendolari, è stato attivato un servizio navetta straordinario messo a disposizione dalla Navigazione Lago d'Iseo. Otto complessivamente le tratte giornaliere in battello che permetteranno i collegamenti, via lago, fra Tavernola, Riva di Solto, Castro e Lovere. Corse sulle quali sono considerati validi gli abbonamenti in vigore emessi dalla società di trasporti Sab, responsabile dei collegamenti sulla strada.  Sulla durata dei collegamenti di emergenza la Navigazione non si sbilancia, in quanto è da verificare nei prossimi giorni l'effettivo utilizzo dei natanti da parte dell'utenza. Un vero e proprio stillicidio, quello delle frane e dei cedimenti di massi e terriccio caduti sulla panoramica del Sebino nel corso di quest'anno nel tratto compreso fra Tavernola e Castro. Un 'anno nero' culminato con l'ennesimo e gravissimo smottamento verificatosi il 15 novembre nel territorio di Parzanica in località Portirone, una frazione a lago raggiungibile subito dopo Tavernola in direzione Lovere. Oltre 200 metri cubi di sassi (tra cui macigni di importanti dimensioni) e terra sono piombati su entrambe le carreggiate, fortunatamente a quell'ora senza veicoli in transito.  Scampato il pericolo, rimangono però i disagi. Le strade alternative nella bergamasca non mancano per collegare il basso e l'alto lago, ma i tempi si raddoppiano e la litoranea bresciana pare tuttora l'unica arteria di collegamento rapida percorribile. Per la riapertura in sicurezza della strada bergamasca sul lago si annunciano tempi lunghi; si ipotizza per le festività natalizie, ma molto dipenderà dalle condizioni climatiche.  Resto comunque tutti i timori sulle condizioni di sicurezza dell'interno versate collinare sopra il lago: l'area coinvolta dalla frana infatti presenta zone con materiale pericoloso che potrebbe scivolare dalle pareti verso il basso soprattutto qualora arrivassero piogge ed inoltre i movimenti successivi alla frana di giovedì potrebbero compromettere la rete idrica che garantisce l'acqua potabile alle abitazioni. Ieri nel frattempo a Bergamo, nella sede della Provincia, si è tenuto un vertice per coordinare gli interventi tecnici.  Luca Cuni</testo>
					</articolo>

					<articolo>
						<titolo>Articolo 5:  Schianto, muore giovane di Ponte Luca Nonelli, figlio dell'artista dalignese Edoardo, vittima di un terribile incidente a Taranto. In Puglia frequentava la facoltà di Economia e commercio </titolo>
						<testo>PONTE DI LEGNOAvrebbe compiuto ventuno anni il prossimo mercoledì. Luca Nonelli, giovane originario di Ponte di Legno e figlio del noto artista Edoardo Nonelli, ha perso la vita ieri mattina in un drammatico incidente stradale avvenuto in località Porto Pirrone a Leporano, nella provincia di Taranto. Il giovane era al volante della sua Peugeot 206. Nei pressi di una curva l'auto ha sbandato improvvisamente, forse per via dell'asfalto reso viscido dalle abbondanti piogge cadute in questi giorni. Quindi il violentissimo urto contro il guard-rail e il conseguente ribaltamento dell'automobile. Nella carambola la vettura ha anche sfondato un pesante cancello in ferro. Per il giovane camuno la morte è sopraggiunta immediatamente. Vani sono stati i tentativi di rianimazione da parte dei soccorritori. Il personale sanitario non ha potuto fare altro che constatare il decesso del 20enne. Il suo corpo, rimasto incastrato tra le lamiere, è stato estratto dai vigili del fuoco. Luca Nonelli era un giovane come tanti: studente universitario di giorno e barista di sera in un ristorante della zona. Luca studiava Economia e commercio a Taranto, terra di origine della madre. Nella mattinata di ieri si stava dirigendo alle lezioni nella sede universitaria del capoluogo pugliese. Quindi il terribile schianto che gli è costato la vita. La notizia si è presto diffusa in Valcamonica come un fulmine a ciel sereno. 'Siamo di fronte a una tragedia per tutta la comunità - commenta uno scosso Mario Bezzi, sindaco di Ponte di Legno -: siamo vicini alla famiglia per questo gravissimo lutto che l'ha colpita'. Gli amici di Luca intanto affidano ricordi e rabbia alle pagine dei social network. Lo descrivono come una ragazzo estremamente riservato con una grande passione per il volo. Assai struggente il ricordo della sorella (di due anni più giovane) affidato alla pagina Facebook del 20enne. Cordoglio e commozione anche al convitto vescovile San Giorgio di Brescia, dove il ragazzo era stato ospite due anni fa. Gli studi superiori Luca li ha dedicati all'aereonautica militare, con i corsi seguiti a Bergamo. E a Taranto coltivava il desiderio di accedere alla carriera militare in Marina. Tra le sue grandi passioni c'era anche l'arte. Un interesse che aveva ereditato dal padre Edoardo, noto e prolifico artista camuno. Federica Bonetti La tragedia nLuca Nonelli, studente universitario di 20 anni residente a Ponte di Legno, figlio del noto artista Edoardo, è morto in un incidente stradale a Leporano, in provincia di Taranto: la sua Peugeot 206 ha sbandato finendo contro una cancellata</testo>
					</articolo>

					<articolo>
						<titolo>Articolo 6: DIRETTA STREAMING Schermo in chiesa, quattro compaesani volano a Macas  </titolo>
						<testo>CORTENOSabato, alle 16, Corteno sarà col cuore e con gli occhi a Macas. La comunità, infatti, seguirà la celebrazione della beatificazione di suor Maria Troncatti in diretta streaming con un maxi-schermo allestito nella Parrocchiale dedicata a S. Maria Assunta. Verrà quindi coronato un percorso di preparazione portato avanti con incontri di preghiera il 25 di ogni mese, che verrà ulteriormente rifinito dopodomani, giovedì, con una veglia in programma dalle 20.30. Quattro membri della comunità di Corteno partiranno per l'Ecuador. Sono Diego Taddei, Lucia Bianchi (pronipote di suor Maria) con il marito Bortolo Rodondi e Diego Taddei, che raggiungerà Macas dal Perù, dov'è impegnato con l'operazione Mato Grosso.</testo>
					</articolo>

					<articolo>
						<titolo>Articolo 7: IL MIRACOLO La sua intercessione salvò una donna in punto di morte  </titolo>
						<testo>CORTENOSuor Maria è stata proclamata venerabile l'8 novembre 2008. Il miracolo che le è stato attribuito risale invece al 2002. A beneficiarne una donna ecuadoregna, che oggi ha 52 anni. La donna, all'epoca, conviveva con un uomo - col quale aveva avuto dei bambini -, ma la loro unione non era mai stata celebrata con rito religioso. Ridotta in fin di vita dalla malaria, chiese che la sua relazione venisse trasformata in matrimonio. Nella sua abitazione si presentò un sacerdote salesiano che invocò l'intercessione di suor Troncatti e la donna guarì. L'autorizzazione del Santo Padre a promulgare il decreto relativo al miracolo attribuitole presso la Congregazione delle cause dei Santi risale alla scorsa primavera.</testo>
					</articolo>

					<articolo>
						<titolo>Articolo 8:  Lumezzane S. Apollonio, un sagrato d'eleganza Opera attesa vent'anni e costata 293mila euro, di cui 210 versati dal Comune</titolo>
						<testo>LUMEZZANEIl nuovo sagrato della chiesa di Sant'Apollonio si presenta in meravigliosa bellezza, dopo la pavimentazione in cubetti di porfido con orlature e riquadri di bianco marmo di Botticino. L'attesa di vent'anni è stata compensata, in parte, da un risultato che definire elegante è quasi riduttivo. Il grande sagrato si presenta ora come un raccolto 'salotto', racchiuso com'è da ogni lato, vietato ai veicoli, adatto a quell'opportuno silenzio che sempre dovrebbe avvolgere una chiesa. L'opera è costata 293mila euro, 210 versati dal Comune per un 'debito' contratto con la parrocchia una ventina d'anni fa, quando si costruirono la nuova canonica e l'oratorio, eseguendo nel contempo opere che sarebbero toccate all'Amministrazione pubblica. Da qui la promessa, ora mantenuta, della nuova pavimentazione attorno alla chiesa barocca. Il parroco, mons. Tino Bergamaschi, ha visto così concludersi la lunga vicenda prima di lasciare la parrocchia che ha retto per diciotto anni, destinato a Montirone. Era suo vivo desiderio vedere completata l'opera: è stato soddisfatto. Lascia una forte impronta di sé, soprattutto come pastore d'anime. Il sagrato è completato da tre grandi dipinti, sistemati in altrettante nicchie del muro di sostegno sul lato nord. Rappresentano la Vergine del Rosario con Bambino, Cristo risorgente e Sant'Apollonio. Un colpo d'occhio appagante, nella fiducia che le figure non vengano imbrattate da qualche sconsiderato. Il sagrato è utilizzato anche per manifestazioni di carattere culturale e musicale in occasione delle quali è in grado d'accogliere più di mille spettatori. Egidio Bonomi</testo>
					</articolo>

					<articolo>
						<titolo>Articolo 9:  Da Corteno la Beata che salvò una stirpe Sabato, in Ecuador, la cerimonia di beatificazione della camuna suor Maria Troncatti: valigetta del pronto soccorso in una mano, rosario nell'altra, guarì centinaia di Shuar</titolo>
						<testo>CORTENO GOLGIIn paese si parla ancora di quegli anni, quando la numerosissima famiglia dei 'Rigì', soprannome dei Troncatti, svegliava Corteno recitando il Rosario, mentre si preparava al lavoro nei campi. Tra gente solida, energica e fortemente religiosa, il 16 febbraio 1883 nacque suor Maria Troncatti, Figlia di Maria Ausiliatrice, Salesiana di Don Bosco, che questo sabato verrà beatificata a Macas, in Ecuador.  Lei, futura testimone di Fede incrollabile e Carità 'a costo di stritolarmi' (questo il suo motto) iniziò il suo cammino in un paese ch'era passaggio strategico tra il Bresciano e Sondrio e, ancor prima, roccaforte del Cattolicesimo: 'La chiesa parrocchiale venne costruita con la facciata rivolta verso la Svizzera, come a bloccare l'avanzata della riforma protestante' racconta Domenica Troncatti, il cui nonno fu cugino di suor Maria, originaria di quei luoghi e oggi vicesindaco di Concesio. La Venerabile morì nel 1969. Da Sucúa prese un aereo per Quito, dove la attendevano esercizi spirituali. Pochi giorni prima di partire ebbe un presentimento: 'La Madonna mi ha detto di prepararmi - confidò a una suora -, perché presto mi capiterà qualcosa di grave'. Era il 5 agosto, il volo per la capitale sarebbe partito il 25. Poco dopo il decollo il velivolo precipitò in un bananeto. Suor Maria viaggiava sul sedile accanto al portellone e, nell'impatto, la manopola le schiacciò la tempia. Oltre 40 degli 85 anni della sua vita terrena li aveva dedicati alla missione di Macas, dove era arrivata dopo un massacrante viaggio di un mese attraverso la foresta vergine amazzonica. Parole illuminanti sul suo percorso di vita si leggono nel volumetto curato dalla madre superiora suor Maria Vanda Penna. In Ecuador era diventata autentico baluardo dei più deboli, salvando la popolazione indigena Shuar dall'estinzione combattendo povertà e malattia con una ricetta a base di generosità, preghiera e medicina (appresa durante la Prima guerra mondiale, a Nizza, dove aveva curato i soldati). A ogni chiamata aveva risposto 'presente', a qualsiasi ora, partendo in soccorso di malati e moribondi. In una mano la valigetta del prontosoccorso, nell'altra il Rosario. L'opera di evangelizzazione della Venerabile Troncatti, nelle parole di suor Maria Vanda 'è andata di pari passo con un progetto di promozione umana e di mediazione tra i coloni bianchi e la popolazione locale. Suor Maria ha accolto madri e bambini destinati alla morte e reso gli Shuar consapevoli dei loro diritti'. Presso la gente della foresta s'era guadagnata ben presto l'appellativo di 'stregona' quando aveva salvato la vita alla figlia del capo Shuar, trafitta al petto da una pallottola. Poi, per tutti, era diventata 'abuelita', la nonna buona. Con l'Italia, con la sua Corteno, aveva mantenuto un fitto rapporto epistolare. Ma non era mai tornata. Troppo grande l'attaccamento alle sue radici, troppo forte sarebbe stato il dolore di una nuova separazione. Nel 1922 era stata mandata a casa a salutare la famiglia prima della definitiva partenza. Così esile eppure così instancabile, in quei pochi giorni fu vista per l'ultima volta curva nei campi. La mattina presto, dopo il Rosario. Daniele Ardenghi La nonna buona n'Abuelita', nonna buona: così la popolazione locale chiamava suor Maria Troncatti, Figlia di Maria Ausiliatrice, originaria di Corteno Golgi. Questo sabato la sua beatificazione in Ecuador, dove ha salvato da epidemie e povertà la popolazione Shuar</testo>
					</articolo>

					<articolo>
						<titolo>Articolo 10: BEDIZZOLE Incontri sull'arte alla scoperta di quattro città </titolo>
						<testo>BEDIZZOLEL'assessorato alla Cultura organizza quattro incontri sull'arte; veri e propri itinerari artistici alla scoperta di alcune tra le città più rappresentative. Torino e il fascino dall'arte egizia saranno protagonisti della prima serata, martedì 27 novembre, mentre il 4 dicembre ci si sposterà a Siena, per scoprire la splendida stagione del trecento senese. Il terzo incontro, martedì 11 dicembre, sarà un focus sull'opera di Botticelli: si va dunque a Firenze, alla corte di Lorenzo il Magnifico. Ultimo appuntamento il 18 dicembre, invece, sarà dedicato alla ricchezza delle corti rinascimentali di Padova. Gli incontri sono ad ingresso libero e si tengono nella sala consiliare di Bedizzole alle 20.30; relatore la prof. Gabriella Biasio.</testo>
					</articolo>

					<articolo>
						<titolo>Articolo 11:  Lonato Bus navetta  gratis per il 'Leone' </titolo>
						<testo>LONATODa venerdì scorso è attivo il servizio di collegamento gratuito via navetta tra Brescia e il centro commerciale Il Leone Shopping Center di Lonato, in via Mantova. Gli autobus partono dal piazzale della stazione dei treni della città in tre orari: 10, 13.30 e 15.30. Dal centro commerciale gardesano partono per fare ritorno all'ombra del Cidneo alle 12.30, 14.30, 16.30 e 18.30. Il tempo di percorrenza stimato per ogni corsa è di circa un'ora. Il servizio si aggiunge a quello già attivo sulla direttrice Rivoltella-Desenzano-Lonato. Una manciata di giorni fa questo collegamento è stato rafforzato: le corse sono infatti diventate quotidiane (dal lunedì al venerdì, esclusi i giorni infrasettimanali festivi) in cinque orari. La tratta va da via Agello, a Rivoltella, al centro commerciale, passando per la stazione e il porto Lungo Lago di Desenzano. Oltre a Rivoltella e Brescia ci sono altri paesi collegati allo shopping center gardesano. Sono Calcinato e Calcinatello (si viaggia il lunedì), Ghedi (martedì), Montichiari e Castiglione delle Stiviere (mercoledì), Peschiera del Garda e Sirmione (giovedì). Va invece prenotato almeno 48 ore prima - al numero 030/9991510 - il servizio gratuito di bus navetta per disabili. 'Il nostro intento - spiega il direttore Rodolfo Manenti - è quello di porre le persone al centro del nostro lavoro. Il servizio può agevolare i nostri clienti e far loro risparmiare il costo della benzina. Il progetto - prosegue Manenti - incentiva anche la mobilità sostenibile'. Per informazioni sul centro di via Mantova, aperto dalle 9 alle 22 tutta la settimana: 030/9158178, www.illeonedilonato.com.</testo>
					</articolo>

					<articolo>
						<titolo>Articolo 12:  Provaglio d'Iseo Orto sociale: il Comune cerca adesioni </titolo>
						<testo>PROVAGLIOLa formula dell'orto sociale coniuga esigenze 'solidali' e ambientali. Consiste nell'affidare alle famiglie piccoli pezzi di terreno da coltivare, contribuendo al bilancio familiare e garantendo al contempo la qualità e la sicurezza del cibo.  Il progetto di attivare un orto sociale a Provaglio d'Iseo è stato appoggiato dall'Amministrazione comunale che ha individuato un terreno per la realizzazione degli appezzamenti, a sud del cimitero.  Il principio sotteso è proprio quello di sostenere i nuclei familiari in difficoltà, rendendoli parte di un sistema di mutualità più allargato, e di stimolare e agevolare l'impiego del tempo libero dei cittadini con attività ricreative che favoriscono la diffusione e la conservazione di pratiche formative tipiche della vita rurale. Non da ultimo, il progetto punta a creare luoghi di incontro e di integrazione per giovani, anziani, famiglie, lavoratori, disoccupati e persone di diversa nazionalità e origine sociale.  Con quali modalità verrà assegnato il terreno sul quale sorgeranno gli orti? Le parcelle, da 50 mq ciascuna, sono affidate per un periodo indicativo di tre anni (rinnovabili) ai cittadini, giovani e meno giovani, che ne fanno richiesta. Se le domande supereranno la disponibilità si procederà all'assegnazione compilando una graduatoria. Se le richieste saranno, invece, inferiori alla disponibilità, si concederà l'assegnazione di una seconda parcella per il periodo di un anno, rinnovabile in caso di assenza di nuove richieste. La distribuzione delle concessioni annuali verrà verificata entro il 31 dicembre di ogni anno.  La concessione del terreno è a titolo gratuito; a carico degli assegnatari, invece, c'è un canone da imputare al consumo di acqua.  I cittadini interessati al progetto, che prenderà il via solo al raggiungimento di un numero congruo di adesioni, possono lasciare il proprio nominativo e recapito telefonico all'Ufficio relazioni con il pubblico del Comune di Provaglio d'Iseo o inviare una e-mail a urp@comune.provagliodiseo.bs.it entro il 21 dicembre. v. mass.</testo>
					</articolo>

					<articolo>
						<titolo>Articolo 13:  Topi d'appartamento in azione a Coccaglio e Rovato Registrati numerosi furti in abitazione e una tentata 'visita' al bar Portici</titolo>
						<testo>FRANCIACORTAGiorni costellati da numerosi furti in abitazioni a Coccaglio e Rovato quelli appena trascorsi. In tutti i casi nel mirino dei ladri sono finiti gioielli, soldi e monili razziati in appartamenti abilmente 'visitati'.  Giovedì è toccato ad un alloggio al primo piano di via Montale, a Coccaglio, che è stato 'visitato' nel tardo pomeriggio.  Sabato, invece, è stata la volta di un condominio in via Lucini, a Rovato, proprio sul confine con Coccaglio. Qui i ladri si sono messi in azione intorno alle 20.30 e si sono introdotti in tre appartamenti, due al primo piano e uno al secondo; proprio in quest'ultimo uno dei malviventi si è trovato faccia a faccia con il proprietario, riuscendo poi, con un'agilità felina, a dileguarsi nel nulla. Anche in queste abitazioni è stato portato via dell'oro e addirittura il libretto di risparmio di una bambina, conto che tuttavia è stato immediatamente bloccato.  Stando alla ricostruzione dell'accaduto da parte di uno degli inquilini dell'edificio, che fortunatamente è stato risparmiato dall'indesiderata 'visita', i ladri si sarebbero arrampicati sulle grondaie per poi forzare le ante in legno e rompere i vetri delle finestre e quindi riuscire ad intrufolarsi in casa.  Solo invece un furto tentato quello messo a segno, sabato notte, al bar Portici di piazza Aldo Moro, a Coccaglio. Nel momento in cui i malviventi hanno forzato la saracinesca, è entrato in funzione l'allarme ed è prontamente intervenuta la vigilanza che ha messo in fuga i ladri. Pericolo scampato per il pubblico esercizio che già in passato aveva subito furti che avevano avuto come oggetto gli incassi dei videopoker.  Paola Omodei</testo>
					</articolo>

					<articolo>
						<titolo>Articolo 14:  Nel Sahara il runner Miglietti  vince la sfida impossibile Il 45enne di Gussago ha attraversato, senza acqua e cibo, la depressione  di Qattara, nel deserto egiziano. In tutto 250 chilometri in 38 ore</titolo>
						<testo>GUSSAGOStefano Miglietti ce l'ha fatta. Ieri mattina alle 6 (ora egiziana) il runner 45enne di Gussago ha concluso l'ennesima sfida impossibile in cui si è imbarcato. Percorrendo 250 chilometri (qualche centinaia di metri in più secondo i dati del Gps) in 38 ore ha attraversato la depressione di Qattara (135 metri sotto il livello del mare), nel deserto occidentale egiziano. Distanza coperta e tempo di percorrenza potrebbero non stupire chi conosce le imprese di Miglietti, ad esempio il primato mondiale delle 10 maratone no stop stabilito nel gennaio 2011: 422 chilometri percorsi senza sosta, sempre nel deserto egiziano, in 52 ore e 30 minuti.  Ma questa volta Miglietti si è spinto oltre, alzando l'asticella della sfida fino al limite estremo delle possibilità umane: ha infatti compiuto la traversata senz'acqua né cibo. 'Sono distrutto, massacrato' dice Stefano, contattato ieri tramite il telefono satellitare che aveva con sé per chiamare, in caso di necessità, la jeep dell'organizzazione Khalifa Expedition che ha fornito l'appoggio logistico all'impresa sportiva.  'È stata durissima, ho avuto visioni e allucinazioni causate dalla stanchezza e dalla disidratazione, ma ce l'ho fatta' dice soddisfatto. Questa sera, all'oasi di Bahariya, i beduini del deserto celebreranno l'impresa con una grande festa. Anche questa volta, come già successo in passato in occasione di altre sue avventure no limits nei deserti sahariani, i tuareg non avrebbero scommesso un centesimo sulla riuscita della traversata. Ed anche questa volta, tra sorpresa ed incredulità, si sono felicemente dovuti ricredere.  Stefano si era addentrato nella depressione di Qattara alle 16 di sabato 17 novembre. Nelle prime sei ore di corsa ha macinato 55 chilometri. Il fisico reagiva bene e Stefano ha proseguito la marcia per tutta la notte, per sfruttare la temperatura mite che, dopo il tramonto, passa dai 35 ai 15 gradi centigradi. Domenica alle 10, trascorse 18 ore dalla partenza, il runner aveva percorso 141 chilometri, completando la parte di tracciato situata più in profondità, sotto il livello del mare.  Nel corso della giornata, mentre il sole si alzava alto nel cielo blu del deserto e la temperatura saliva inesorabilmente (toccando quota 37 gradi), Stefano ha avvertito i primi preoccupanti 'messaggi' provenienti dallo stomaco e dai muscoli. In queste situazioni il cibo e soprattutto l'acqua sono indispensabili per andare avanti. Con l'arrivo della sete, Stefano è stato costretto a rallentare il ritmo e ha iniziato a camminare.  Domenica alle 16, trascorse le prime 24 ore dalla partenza, i chilometri di deserto che il runner si era lasciato alle spalle salivano a 178. Sono arrivati crampi e allucinazioni, ma il runner ha attinto alle sue riserve interiori e col favore delle temperature notturne ha portato a termine la traversata. Alle 6 di ieri mattina, dopo 38 ore di marcia, è giunto alla meta.  'Appena arrivato - racconta - sono crollato. Mi sono sdraiato e, finalmente, ho potuto dormire'. Quando ci contatta con il satellitare, alle 11 di ieri, non ha ancora mangiato nulla: 'Per ora mi sono limitato a bere acqua, non riesco ancora a mangiare. Lo farò più tardi'. Le impronte che Stefano ha lasciato sulla sabbia del deserto saranno presto soffiate via dal vento. Ma resterà, indelebile, il ricordo di un'impresa straordinaria. Simone Bottura</testo>
					</articolo>
			</sezione>
			<sezione>
				<nome>Sezione 10: LE NOSTRE INIZIATIVE</nome>
					<articolo>
						<titolo>Articolo 1:  CENTRA LA FORTUNA Un Maggiolino da 63 bollini Oggi in palio un buono spesa da 250 euro e un telefonino Samsung Galaxy Per ampliare il vostro parco auto non dovrete perdere nemmeno un bollino</titolo>
						<testo>nPremi, premi e ancora premi. Non ci stanchiamo proprio mai di premiarvi. Dal lunedì alla domenica leggere il Giornale porta sempre fortuna. Perché oltre a tenervi informati su tutto ciò che accade nella nostra provincia (e oltre) abbiamo deciso di coccolarvi con buoni spesa, telefonini, iPad3, auto, un viaggio. Vi sembra poco? Certo che no.  Non potete certo lamentarvi. Partiamo dai super premi finali, il più fortunato tra coloro che avranno raccolto tutti i bollini vincerà un fiammante Maggiolino della Volkswagen. Ma non è certo finita qui, al secondo estratto la nuova Polo Trendline della Volkswagen; al terzo andrà invece la Move Up sempre della Volkswagen. E per finire, ma solo per quanto riguarda i super premi finali, un viaggio a New York per due persone della durata di otto giorni (sei notti). Ma come avete già scoperto vi premiamo anche quotidianamente: non dovrete quindi aspettare l'estrazione finale di gennaio.  Come detto, dal lunedì al sabato (ogni giorno) verranno assegnati un buono spesa da 250 euro da spendere in un supermercato della catena Simply, Ipersimply e Punto Simply ed un cellulare smart phone Samsung Galaxy Mini; quindi altri due fortunati al giorno! E per chiudere la settimana in bellezza la domenica uno di voi vincerà un Ipad 3 della Apple sul quale potrete leggere gratis per sei mesi il Giornale di Brescia. La pubblicazione dei 63 bollini quotidiani (e numerati) proseguirà fino a sabato 22 dicembre. Non dovrete far altro che ritagliarli e incollarli sulla vostra cartella: più facile di così. Se vi capiterà di perdere una copia del Giornale di Brescia non preoccupatevi: durante le settimane del concorso pubblicheremo anche 7 bollini jolly che potranno essere utilizzati per coprire eventuali 'mancanze'. Se a mancarvi fosse invece la cartella, non preoccupatevi: potete venire a ritirarla (o ritirarle, la fortuna bisogna anche un poco stuzzicarla...) nei nostri uffici di via Solferino in città. Intanto: buona fortuna fin da ora. Come detto non dovrete far altro che armarvi di colla e forbici!</testo>
					</articolo>

					<articolo>
						<titolo>Articolo 2: LO CHEF DELLA SETTIMANA Vittorio Fusari </titolo>
						<testo>La personalità di Vittorio Fusari sta nel modo in cui è arrivato ai fornelli: lasciando, cioè, il 'posto sicuro' in Ferrovia (giovane, sì, ma non giovanissimo) per avviarsi nell'avventura della ristorazione. Inutile aspettarsi da lui che segua la via sicura, semplice: 'Il Volto' fa faville? E lui avvia un'esperienza diversa, rischiosissima (ed infatti sfortunata, dal punto di vista strettamente economico) come 'Le Maschere'; il già citato 'Volto' minaccia di divenire un'attività ripetitiva o eterodiretta? E lui pianta baracca e burattini e mette alla luce 'La Dispensa', dove lo spettro della sua cucina svaria sui più diversi colori, dal semplicissimo al complesso. Dai primi piatti che lo chef iseano mise in tavola sono passati 31 anni e otto mesi. Molto è mutato, non la sua mutevolezza. Sempre senza compromessi. RISTORANTE  DISPENSA PANI E VINI Via Principe Umberto, 23 Loc. Torbiato Adro Tel. 030.7450757 Chiusura: Lunedì</testo>
					</articolo>

					<articolo>
						<titolo>Articolo 3: LA RICETTA DI OGGI Risotto al ragout di selvaggina, polvere di liquirizia  </titolo>
						<testo>INGREDIENTI  Per 10 persone  1 cosciotto di cinghiale,  1 coscia di cervo,  1 coscia di lepre,  cipolla carota sedano,  chiodi di garofano,  pepe, bacche di ginepro,  aglio, rosmarino,  salvia, burro,  parmigiano e provola grattugiati,  polvere di liquirizia,  vino rosso,  olio. PROCEDIMENTO Tenere la selvaggina in infusione completamente coperta nel vino rosso con le verdure e le spezie per un lungo periodo, ovvero circa sei giorni.  Cuocere il tutto con olio extravergine di oliva ed aromi, spolpare frullare le parti più nervose, mentre la polpa va tenuta e preparata in brunoise, ovvero tagliata in dadini regolari di ridotta dimensione.  Preparare il risotto usando anche la crema per bagnare; a fine cottura mantecarlo con la polpa, il burro, il parmigiano e la provola grattugiata.  Spolverare con la polvere di liquirizia. TEMPO 120 minuti DIFFICOLTÀ Media PIATTO Primo</testo>
					</articolo>

					<articolo>
						<titolo>Articolo 4: Dessert Pane di miele </titolo>
						<testo>INGREDIENTI  75 g di burro; 2 dl di latte; 300 g di miele; 375 g di farina, sale; 1 uovo 1 limone non trattato, 8 g di bicarbonato PROCEDIMENTO Porre il burro in una casseruola con 2 cucchiai di latte e lasciarlo sciogliere a fuoco basso: sempre mescolando, unire il miele e amalgamare bene. Versare in una terrina la farina, un pizzico di sale e, rimestando con un cucchiaio di legno, unire alla farina il composto di miele, l'uovo, la scorza grattugiata del limone e il suo succo filtrato. Mescolare energicamente, poi aggiungere il bicarbonato sciolto nel restante latte tiepido, amalgamandolo bene all'impasto. Imburrare uno stampo rettangolare per dolci, versarvi il composto, metterlo in forno già caldo a 180 °C e cuocere per circa 30 minuti. Quindi lasciar raffreddare prima di sformare e servire.      TEMPO 45 minuti DIFFICOLTÀ Facile</testo>
					</articolo>

					<articolo>
						<titolo>Articolo 5: IL VINO Sebino Igt Rosso Ripas 2007 Due Gelsi  </titolo>
						<testo>IL VINO Questo IGT Sebino Rosso 'Ripas': nasce dalla vinificazione di uve Cabernet Franc, Cabernet Sauvignon e Merlot, con una lenta fermentazione sulle bucce 8-10 giorni in vasche di acciaio inox, stoccaggio in barrique di rovere da 225 litri. Il colore è intenso, rosso rubino, profumo di sottobosco, lampone; gusto deciso, sapido e pulito, speziato.  LA CANTINA Due Gelsi nasce nel 1985 dalla passione per la terra dei coniugi Antonio Belotti e Ida Bonù. Il nome, Due Gelsi appunto, si deve al fatto che davanti al cascinale accuratamente ristrutturato ce sono due esemplari di questi alberi maestosi e da sempre legati alle nostre campagne. Cantina completamente interrata, temperatura controllata naturalmente. Sono due gli ettari a vigneto e uno a oliveto, di proprietà dell'azienda. belottielia@gmail.com Tel. 030.7760162   LA TEMPERATURA DI SERVIZIO  15-17 gradi</testo>
					</articolo>
			</sezione>
			<sezione>
				<nome>Sezione 11: MEDICINA</nome>
					<articolo>
						<titolo>Articolo 1: FA RISPARMIARE Per gli anziani arriva la dieta scaccia-crisi </titolo>
						<testo>nVerdure e frutta di stagione, cereali, carne bianca, uova, legumi a volontà. È la dieta che aiuta gli anziani ad arrivare a fine mese: uno studio dimostra che risparmiando circa 50 euro al mese a persona, si può mangiare sano ed equilibrato, diminuendo i livelli di pressione, trigliceridi, glicemia e colesterolo. Una dieta 'economicamente sostenibile' è fondamentale anche per il milione di anziani che rischia una vera e propria malnutrizione perché non ha molti soldi da spendere per il cibo: oltre 6 milioni ammettono di avere difficoltà a superare la terza settimana. Ma una dieta povera e sbilanciata aumenta del 25 per cento la probabilità di un ricovero in ospedale e accresce anche la mortalità: necessario perciò riconoscere la malnutrizione e intervenire per risolverla a casa e in ospedale, dove la percentuale di anziani malnutriti arriva al 65 per cento. Le nuove raccomandazioni alimentari arrivano dai geriatri che, in occasione del Congresso Nazionale della Società Italiana di Gerontologia e Geriatria, presenteranno la dieta 'scaccia-crisi' per gli anziani. I geriatri consigliano di mettere nel carrello pollo e tacchino come fonti di preziose proteine, da alternare con le uova e legumi come lenticchie, ceci e fagioli; per ridurre lo scontrino, inoltre, sì a verdura e frutta rigorosamente di stagione, con un occhio di riguardo a noci e frutta secca, e ai latticini di produzione locale come ricotta, stracchino o mozzarella.  In media agli anziani mancano circa 300 calorie al giorno, in gran parte derivanti da proteine nobili come pesce o carne troppo cari per essere acquistati dai pensionati: sostituirle con quelle di più economici legumi, carni bianche, uova potrebbe tuttavia portare a un buon compromesso fra portafoglio e salute, stando ai geriatri. La malnutrizione - spiegano i geriatri - purtroppo è una realtà soprattutto per chi viene ricoverato in ospedale e fra i pazienti delle case di riposo.</testo>
					</articolo>

					<articolo>
						<titolo>Articolo 2:  Studi I neonati ricordano subito le parole </titolo>
						<testo>nI neonati ricordano e riconoscono le parole già a pochi giorni di vita: lo dimostra uno studio in gran parte italiano, coordinato da Jacques Mehler Scuola Internazionale di Studi Avanzati (Sissa) e pubblicato sulla rivista dell'Accademia di Scienze degli Stati Uniti. Lo studio, condotto all'ospedale Santa Maria della Misericordia di Udine su 44 neonati, a pochi giorni dalla nascita, mostra per la prima volta che la regione frontale destra del cervello potrebbe supportare il riconoscimento vocale già durante le primissime fasi di acquisizione del linguaggio. Al lavoro hanno partecipato anche Francesco Macagno dell'ospedale Santa Maria della Misericordia e Marina Nespor della Sissa. Recenti ricerche, spiegano gli esperti, mostrano che già dal momento della nascita aree specifiche del cervello umano si attivano quando si ascoltano delle parole. Tuttavia finora non si sapeva se il cervello dei neonati riesca anche a codificare e a ricordare il suono delle parole. Per indagare questo aspetto, i ricercatori hanno condotto dei test su 44 neonati. 'Abbiamo detto ai bambini delle paroline semplici e dopo due minuti le abbiamo ripetute, i test prevedevano o di ripetere le stesse parole, oppure di cambiare le vocali e lasciare le stesse consonanti oppure viceversa, cambiare le consonanti e lasciare le stesse vocali' spiega una ricercatrice. Per stabilire la capacità di memorizzare il suono di una parola e di distinguerlo, i bambini durante i test sono stati esaminati con una tecnica non invasiva chiamata spettroscopia nel vicino infrarosso che consiste 'nel dirigere un fascio di luce nel vicino infrarosso sulla testina del bambino - osserva la ricercatrice - e poi misurare la luce in uscita. Una parte della luce viene assorbita e la differenza ci dice quali sono le reti corticali che si attivano durante il test'. Il lavoro mostra che la regionale frontale destra, che è la stessa che si attiva negli adulti durante il ricordo delle parole, è quella che si 'accende' nei neonati durante il riconoscimento vocale e in particolare mostra che i bambini riconoscono solo le parole che hanno le stesse vocali delle parole ascoltate in precedenza.</testo>
					</articolo>

					<articolo>
						<titolo>Articolo 3: GRUPPO DI RICERCA GERIATRICA Il Papa visita una Rsa: 'È molto bello essere anziani' di Marco Trabucchi</titolo>
						<testo>nQualche giorno fa il Papa è andato in visita a Roma ad una residenza per anziani, progettata e gestita in modo originale dalla Comunità di Sant'Egidio. È stato un evento epocale, perché il Santo Padre ha parlato in maniera libera del suo essere anziano e della sua vita. Provo a riassumere il significato del discorso del Papa, di grande significato sia per noi che ci occupiamo professionalmente degli anziani sia per chi vive questa età della vita. Il primo passaggio è stata una dichiarazione semplice, ma molto incisiva: 'È bello essere anziani!'. Il Papa inizia dicendo che talvolta la vecchiaia è il tempo della nostalgia, ma poi afferma che 'in ogni età bisogna saper scoprire la presenza e la benedizione del Signore e le ricchezze che essa contiene'. Mi trovo particolarmente sintonico con questa affermazione ed i lettori sanno bene che sempre abbiamo sostenuto che la vita si compie nel qui e ora, senza guardare né al passato né al futuro, perché solo così si valorizza il tempo presente, che ha un valore assoluto e non è il prima o il dopo di un altro tempo. Poi il Papa afferma 'non bisogna mai farsi imprigionare dalla tristezza' ; anche a questo proposito chi ci segue sa che è necessario distinguere sempre quando la depressione è una malattia, e quindi va curata in modo specifico con gli strumenti della medicina, e quando invece la tristezza è una condizione umana che deve essere affrontata a viso aperto da ogni uomo e donna, per capirne le cause e cercare di dare risposte adeguate. E poi il Papa prosegue: 'Abbiamo ricevuto il dono di una vita lunga' e non dobbiamo considerarlo motivo di preoccupazione per la società e per le famiglie. Il cristiano (ma io aggiungo: ogni cittadino) non può non considerare la vita lunga come un vero dono! E il Papa a questo proposito commenta: 'Chi fa spazio agli anziani fa spazio alla vita! Chi li accoglie accoglie la vita!'. Il Santo Padre conclude il suo saluto con: 'L'essere umano è relazionale'. A tutte le età nessuno può vivere da solo e senza aiuto; è richiamo importante per noi uomini e donne di oggi, che spesso pensiamo di non aver bisogno di connessioni.</testo>
					</articolo>

					<articolo>
						<titolo>Articolo 4:  Film Dai grandi classici del cinema alle storie dei malati oncologici I pazienti possono raccontare le loro testimonianze sul sito www.nonausea.it: le migliori diventeranno sceneggiature per un corto cinematografico L'impatto reale della malattia in un'indagine di Salute donna e della Sipo</titolo>
						<testo>nCon oltre 2,3 milioni di persone con una diagnosi di malattia oncologica nella loro vita, il tumore è a tutti gli effetti una patologia sociale di massa dagli effetti prolungati e con impatto rilevante non solo pe le manifestazioni della malattia, ma anche per le conseguenze dei trattamenti atti a contrastarla.  L'indagine 'L'impatto dei trattamenti oncologici sulla qualità di vita dei pazienti', promossa da Salute Donna onlus, dalla Società italiana di Psico-oncologia e realizzata da Codres, valuta in modo dettagliato l'impatto dei trattamenti antitumorali sulla qualità di vita dei pazienti e sulle loro attività quotidiane, la frequenza d'uso delle terapie di supporto e le modalità di comunicazione tra oncologi e pazienti su questi aspetti determinanti per una buona qualità del percorso terapeutico.  Il quadro che emerge dalla voce dei pazienti è chiaro: i trattamenti per le malattie oncologiche producono un sensibile peggioramento della condizione di salute e della qualità di vita, già deteriorata dal tumore; gli effetti collaterali più devastanti sono nausea e vomito e la stragrande percentuale di pazienti riceve per tali sintomi terapie di supporto; tuttavia, una buona parte continua a lamentare tali effetti collaterali e ciò può essere correlato alla somministrazione di terapie di contrasto non aderenti alle Linee guida internazionali. Le terapie oncologiche sono spesso associate a sintomi quali nausea e vomito, fatigue, perdita di capelli, anoressia e depressione. Alcuni di questi possono perdurare anche per molto tempo dopo la fine del trattamento.  Accanto alle reazioni del corpo alla potenziale tossicità dei trattamenti, la malattia oncologica influenza anche il modo di sentire, di pensare e di fare le cose: affrontarla significa per la maggioranza delle persone anche uno shock emotivo intenso che sollecita tutti gli aspetti della vita e provoca una serie di disturbi dell'umore e del comportamento - ansia, depressione, perdita del desiderio sessuale, confusione mentale - che finiscono per debilitare ulteriormente il paziente.  Un'efficace gestione degli effetti collaterali provocati dai trattamenti antitumorali nell'organismo e porre la dovuta attenzione alla dimensione psicologica della persona che li riceve sono dunque obiettivi strategici primari, il cui raggiungimento è in grado di produrre positive ricadute anche su familiari e caregivers.  Gli 855 pazienti oncologici che hanno partecipato alla rilevazione compilando un questionario hanno fornito un quadro informativo puntuale sugli effetti dei trattamenti, come l'impatto sulla loro qualità di vita.  La ricerca ha inoltre gettato luce sugli aspetti comunicativi della relazione medico-paziente, con particolare riferimento al grado d'informazione ricevuta dall'oncologo sia sugli effetti della malattia sia sulle terapie di supporto finalizzate a contrastarli. I risultati dell'indagine sono stati illustrati a Roma, a margine della presentazione di 'ONCOMovies', progetto ideato con l'obiettivo di richiamare l'attenzione dei medici oncologi e dei pazienti sull'importanza della qualità di vita durante le terapie, attraverso la forza del linguaggio cinematografico, catalizzatore da sempre di emozioni.  Negli ultimi sessant'anni della storia del cinema, oltre 80 film si sono occupati di cancro: l'idea portante del progetto è quella di valorizzare questo grande patrimonio di immagini e di storie per illustrare la vita reale del paziente in chemioterapia, quello che accade oltre e al di fuori delle porte dell'ospedale, così da cogliere tutti gli aspetti che la persona con tumore affronta durante il percorso di cura e che possono sfuggire all'osservazione del medico. ONCOMovies oggi si sviluppa parallelamente su due filoni: uno dedicato all'oncologo e l'altro al paziente. L'oncologo, attraverso il sito www.oncovip.it, ha la possibilità di vedere quattro trailer contenenti scene di film famosi che affrontano le tematiche della qualità di vita dei pazienti oncologici durante la terapia, commentati dagli specialisti. I video vogliono richiamare l'attenzione del medico su quattro tematiche specifiche: 'sessualità e tumore', 'nausea e vomito', 'buona e cattiva comunicazione', 'il senso della vita', spesso molto sentite ma sottaciute dai pazienti. Da metà novembre, anche il paziente, attraverso il sito www.nonausea.it, ha a disposizione un trailer a lui dedicato. Scene tratte da film memorabili, anch'esse commentate da un board interdisciplinare, avranno l'obiettivo di accrescerne la consapevolezza rispetto all'importanza che il dialogo aperto con il proprio oncologo riveste nella corretta gestione degli effetti collaterali che impattano sulla propria qualità di vita. Con ONCOMovies i pazienti da protagonisti in classici del cinema diventano autori di nuove storie: le loro. Fino al 30 gennaio 2013 potranno inviare al sito www.nonausea.it le loro testimonianze, che diventeranno lo spunto narrativo per la realizzazione di un corto cinematografico. Il cortometraggio, promosso da 'Salute Donna' presieduta da Annamaria Mancuso e dalla Società italiana di psico-oncologia con il sostegno di Msd, sarà realizzato in collaborazione con il Festival internazionale del Cortometraggio di Roma e verrà presentato nel corso dell'edizione 2013 del Festival. Anna Della Moretta</testo>
					</articolo>
			</sezione>
			<sezione>
				<nome>Sezione 12: PRIMA</nome>
					<articolo>
						<titolo>Articolo 1: INIZIATIVA AIB Pmi Day venerdì e sabato in 20 industrie bresciane </titolo>
						<testo>BRESCIA Venti imprese della nostra provincia apriranno i loro cancelli venerdì e sabato prossimi, nell'ambito della terza edizione del Pmi Day - Industriamoci, promosso dall'Associazione industriale bresciana (e da Confindustria su tutto il territorio nazionale). L'iniziativa è rivolta, in modo particolare, al mondo della scuola. apagina33</testo>
					</articolo>

					<articolo>
						<titolo>Articolo 2:  Multe e tributi, bresciani virtuosi Nel capoluogo mancate riscossioni ai minimi termini</titolo>
						<testo>BRESCIATributi, tariffe e multe? Non spaventano i bresciani che si rivelano a livello nazionale tra i più puntuali pagatori presenti sulla piazza. Conferma ne sono i dati che vengono dalla Loggia, dove le entrate sulla carta che non trovano riscontro nelle casse per mancata riscossione sono solo il 3,8 % del totale. E i principali Comuni della provincia non fanno differenza.apagina7</testo>
					</articolo>

					<articolo>
						<titolo>Articolo 3:  Schianto a Taranto: muore Luca Nonelli, 20 anni, di Ponte </titolo>
						<testo>TARANTOL'asfalto viscido, la sbandata e il durissimo impatto contro una cancellata in ferro. Così ha perso la vita Luca Nonelli, 20 anni, figlio del noto artista dalignese Edoardo. La tragedia si è consumata a Porto Pirrone a Leporano, nella provincia di Taranto. Inutile il tempestivo intervento dei soccorritori: quando è arrivato sul posto il personale sanitario non ha potuto fare altro che constatare il decesso del giovane. In Puglia Luca era iscritto alla Facoltà di Economia e sognava la carriera militare.  a pagina 17</testo>
					</articolo>

					<articolo>
						<titolo>Articolo 4: LA POLITICA ESTERA USA OBAMA GUARDA PIÙ AL PACIFICO CHE AL MEDIORIENTE di Mario Del Pero</titolo>
						<testo>È difficile aspettarsi delle rivoluzioni nella politica estera statunitense durante il secondo mandato di Barack Obama. Come è però difficile fare delle previsioni. Vari fattori inducono a credere che Obama si muoverà nel solco tracciato durante gli ultimi quattro anni. L'opinione pubblica statunitense ha dato, e dà, un giudizio positivo della sua politica estera e di sicurezza; in questi ambiti il Presidente gode storicamente di un'autonomia e di una libertà d'azione che gli mancano invece sul fronte interno; il capitale politico, comunque non illimitato, di cui gode oggi Obama sarà inizialmente speso su altri tavoli, a partire dalla complessa partita su tasse e tagli alla spesa pubblica.  Le previsioni sono nondimeno difficili, ché la politica estera - anche quella della potenza egemone - è spesso reattiva a eventi e crisi imprevedibili. È più complessa da programmare, in altre parole, rispetto ai tanti problemi interni, e scaturisce da equazioni nelle quali entrano molteplici variabili, oltre alla volontà e alle decisioni degli Stati Uniti. Cosa aspettarsi allora dalla politica estera obamiana, almeno sul breve periodo? La continuità caratterizzerà tre ambiti principali. In primo luogo l'azione globale contro il terrorismo islamista, basata sull'uso estensivo di aerei droni e forze speciali, assassinii mirati e collaborazione con regimi amici, a prescindere dalla loro natura e, se necessario, del loro rispetto di diritti umani e politici.  Un'azione, questa, che per quanto meno brutale e discrezionale di quella di Bush, ha attratto le critiche dei liberal e delle organizzazioni per i diritti civili, ma che riscuote l'appoggio di una maggioranza del Paese.  In secondo luogo, un'ulteriore enfatizzazione della ridefinizione delle priorità geopolitiche, che vedono ora l'area del Pacifico al centro delle preoccupazioni e degli impegni statunitensi. Questa centralità del Pacifico riflette la necessità di ripensare il sistema di sicurezza regionale, in funzione dell'ascesa della Cina e della continuaapagina6</testo>
					</articolo>

					<articolo>
						<titolo>Articolo 5:  Spiragli di tregua nell'inferno di Gaza </titolo>
						<testo>TEL AVIVSull'onda del pressing del presidente Obama e della diplomazia internazionale, si aprono spiragli di tregua a Gaza nel sesto giorno di guerra tra Israele e Hamas. Dopo un'altra giornata di raid e bombardamenti che hanno portato ad almeno cento il numero dei morti, in serata il gabinetto di sicurezza del premier Netanyahu si è riunito per esaminare la proposta di cessate il fuoco recapitata dall'Egitto a coronamento degli sforzi negoziali condotti dall'altro  ieri con gli emissari delle due parti. apagina3</testo>
					</articolo>

					<articolo>
						<titolo>Articolo 6:  Rapito il cassiere di Berlusconi Tre sequestratori presi a Rovato Giuseppe Spinelli e la moglie ostaggi la notte del 15 ottobre 'Ho pensato che ci avrebbero uccisi'. Il giallo della trattativa</titolo>
						<testo>MILANOIl cassiere di Berlusconi e la moglie sequestrati in casa per 11 ore da una banda guidata da un pregiudicato con le scarpe rossonere; un fantomatico cd contenente filmati sul presidente della Camera Gianfranco Fini; carte sul Lodo Mondadori che al Cavaliere 'avrebbero fatto piacere', una richiesta di riscatto di 35 milioni - di cui 8 potrebbero essere stati pagati - il sequestrato che, appena libero, non corre a fare la denuncia ma ad Arcore.  È giallo sul sequestro di Giuseppe Spinelli, l'uomo che pagava le Olgettine, uno dei più fidati collaboratori del Cavaliere. La polizia arresta 6 persone, 3 italiani e 3 albanesi (questi ultimi a Rovato, ospiti di parenti) per sequestro a scopo di estorsione. Molti i punti oscuri. In primis il fatto che il sequestro risale alla notte tra il 15 e il 16 ottobre, ma la segnalazione alla magistratura arriva nel pomeriggio del 17. Un altro dubbio riguarda quanto potrebbe essere stato pagato: 8 milioni, soldi di cui però non c'è traccia. apagina2</testo>
					</articolo>
			</sezione>
			<sezione>
				<nome>Sezione 13: PRIMO PIANO</nome>
					<articolo>
						<titolo>Articolo 1: CHI È GIUSEPPE SPINELLI Il ragioniere che in un anno  portò ad Arcore 20 milioni cash </titolo>
						<testo>MILANOFino al 25 maggio scorso, quando ha deposto in Tribunale a Milano per il processo Ruby, di Giuseppe Spinelli non c'era neppure una fotografia. Uomo di fiducia di Berlusconi dal 1978, per molti anni consulente di Veronica Lario, ha sempre tenuto un basso profilo. Quando è emerso che era stato delegato dal Cavaliere anche per pagare le 'Olgettine', cioè le ragazze che abitavano nel residence di via Olgettina e che erano frequentatrici delle serate di Arcore, i giornalisti lo hanno ribattezzato ironicamente 'ragionier Bunga Bunga', dando così di lui un'immagine meno grigia.  Spinelli è così vicino al Cavaliere che gli inquirenti non hanno potuto neppure perquisire il suo ufficio di Segrate in quanto risultava di pertinenza di Berlusconi come parlamentare.  In aula ha però mantenuto fede all'immagine del ragioniere: ha raccontato che in due anni solari, cioè nel 2009 e nel 2010, portò circa venti milioni in contanti ad Arcore, nella villa dell'allora premier. Soldi che monetizzava incassando assegni firmati dall'ex presidente del consiglio il quale gli forniva anche 'disposizioni'. Il sistema di pagamento delle ragazze era collaudato: loro chiedevano il denaro e lui attendeva l'autorizzazione di Berlusconi. 'Il presidente mi diceva cosa avrei dovuto fare e poi preparavo una busta con i contanti per ciascuna di loro'. Sui motivi dei pagamenti ha dato una risposta da ragioniere: 'Non mi sono chiesto il perché, per me erano tutte persone senza lavoro'.</testo>
					</articolo>

					<articolo>
						<titolo>Articolo 2:  A Rovato l'arresto degli albanesi I tre 'manovali' erano ospiti di parenti e amici nel Bresciano</titolo>
						<testo>ROVATOErano appena arrivati a Rovato nella tarda serata di domenica Ilirjan Stanko di 33 anni, il fratello Laurenc di 39 e Marjus Anuta, i tre albanesi considerati i 'manovali' del sequestro del ragioniere Giuseppe Spinelli.  Si erano spostati dal Veneto, forse perché avevano sentito che là non erano più al sicuro e che la polizia era ormai sulle loro tracce. I poliziotti della Squadra Mobile di Milano insieme ai colleghi della Squadra Mobile di Brescia, hanno trovato il primo in casa di una sorella, di fatto risultata estranea ai fatti, ma comunque iscritta - come atto dovuto - nel registro degli indagati. Così come l'amico al quale si erano rivolti gli altri due albanesi, sempre a Rovato. Il loro sonno è stato interrotto all'alba di ieri mattina, attorno alle 4,30, quando una ventina di agenti è arrivata in contrada Barbone e in via Torcolotti nella cittadina franciacortina per dare esecuzione all'ordinanza di custodia cautelare. La sorella degli Stanko e altri loro parenti sono arrivati a Rovato da Castelfranco Veneto due anni fa.  Secondo quanto riferito sono tutti regolari e vivono con il provento di piccoli lavori. Nel momento in cui i poliziotti hanno fatto irruzione nelle due abitazioni, i tre albanesi non hanno opposto alcuna resistenza agli agenti.  Laurenc Stanko è risultato essere evaso dagli arresti domiciliari che stava scontando proprio a Castelfranco Veneto. Anche Marjus Anuta, residente a Follonica (provincia di Grosseto) è risultato pregiudicato. dz</testo>
					</articolo>

					<articolo>
						<titolo>Articolo 3:  Sei in manette per il rapimento-lampo del cassiere di Berlusconi Ieri gli arresti. Un mese fa il sequestro (11 ore) di Spinelli e della moglie in casa. Molti i dubbi</titolo>
						<testo>MILANOIl cassiere di Berlusconi e la moglie sequestrati in casa per 11 ore da una banda guidata da un pregiudicato barese con le scarpe rossonere, un fantomatico cd contenente filmati sul presidente della Camera Gianfranco Fini, carte sul Lodo Mondadori che al Cavaliere 'avrebbero fatto piacere', una richiesta di riscatto di 35 milioni - di cui 8 potrebbero essere stati pagati - il sequestrato che, appena libero, non corre a fare la denuncia ma ad Arcore. Ecco servito il giallo del sequestro di Giuseppe Spinelli, l'uomo che pagava le Olgettine e che, soprattutto, è uno dei più fidati collaboratori del Cavaliere. La polizia arresta 6 persone, 3 italiani e 3 albanesi su disposizione del procuratore aggiunto Ilda Boccassini e del pm Paolo Storari: per tutti l'accusa è sequestro a scopo di estorsione. A capo della banda, Francesco Leone, una carriera criminale iniziata nel 1982, un passato da pentito, l'uomo dalle scarpe rossonere. Potrebbe essere proprio Leone, nell'interrogatorio di garanzia fissato per domani, a spiegare i punti oscuri della vicenda. Primo il fatto che il sequestro risale alla notte tra il 15 e il 16 ottobre, ma la segnalazione alla magistratura arriva nel pomeriggio del 17: prima Spinelli va ad Arcore da solo, poi viene prelevato dalla scorta di Berlusconi per raggiungere una 'località segreta'. Perchè questo ritardo? Cosa è accaduto dalla liberazione dei coniugi, alle 9 del 16 ottobre, fino al pomeriggio del 17? Secondo il racconto messo a verbale dallo stesso Spinelli e dalla moglie, il sequestro è scattato alle 21.45 del 15 ottobre: di ritorno dal consueto appuntamento ad Arcore, il ragioniere è stato aggredito sul pianerottolo di casa e spintonato nell'appartamento da due uomini armati che sono apparsi appena la moglie ha aperto la porta. Una volta all'interno i due sequestratori hanno però chiarito che non si trattava di una rapina e che non sarebbe stato torto loro un capello, tanto che a Spinelli e consorte è stato concesso anche di andare a letto a riposare. A spiegare a Spinelli i motivi del sequestro è stato Leone, il 'terzo uomo', arrivato nell'abitazione verso le 2 di notte: 35 milioni in cambio di carte utili a Berlusconi sul Lodo Mondadori e di un filmato in cui sarebbe stato ripreso Gianfranco Fini a colloquio con i giudici del lodo Mondadori, ai quali avrebbe chiesto aiuto 'per mettere in difficoltà' il Cavaliere. 'Una barzelletta', ha commentato il portavoce di Fini; 'ridicolo' ha detto Carlo De Benedetti, presidente onorario di Cir. Vero o no, lo diranno le indagini: gli investigatori hanno sequestrato pc, dvd e supporti informatici analizzati nei prossimi giorni. Quel che è certo, però, è che la mattina del 16 ottobre i sequestratori ottengono che il ragioniere Spinelli chiami Berlusconi, gli racconti dei documenti e del filmato di Fini e gli annunci la loro disponibilità a venderli per 35 milioni. L'ex premier deve aver capito che la cosa era seria perchè dice a Spinelli che avrebbe annullato gli impegni a Roma - tra cui un pranzo con Monti - e lo invita a chiamare Ghedini. Ed è l'avvocato-parlamentare a dire che non se ne fa nulla finchè non si verifica l'autenticità del materiale. Ma Spinelli fornisce un altro elemento che dovrà essere chiarito e che potrebbe aver a che fare con il presunto riscatto ipotizzato, scrive il pm, 'in un momento successivo al rilascio degli ostaggi ma non monitorato'. 'Ero quasi riuscito - mette a verbale il cassiere - a convincere Ghedini a dare un piccolo anticipo in denaro e poi successivamente fare un contratto'. È stato dato questo 'anticipo?'. Quella del riscatto, scrive il gip nell'ordinanza, 'è una ricostruzione possibile, come è anche possibile che il denaro' di cui parlano gli arrestati nelle intercettazioni 'sia riconducibile ad altri affari illeciti' di Leone.  Nell'ordinanza d'arresto viene anche quantificata la 'cifra in gioco' e cioè quanto potrebbe essere stato pagato: 8 milioni. Di questi soldi, però, al momento non c'è traccia: gli investigatori hanno infatti aperto ieri le tre cassette di sicurezza intestate a uno degli arrestati, ma non avrebbero trovato elementi che consentano immediati sviluppi delle indagini. Nonostante i ritardi nella denuncia, gli investigatori riescono a rintracciare la banda di sequestratori - oltre a Leone tre albanesi e due italiani, Alessio Maier e Pierluigi Tranquilli - e a scoprire che il pedinamento di Spinelli era cominciato almeno a giugno 2012. Grazie a due telefonate che arrivano nel pomeriggio del 15 ottobre a casa Spinelli: quelle chiamate partono da una cabina telefonica nei pressi della stazione di Malnate, provincia di Varese, dove le telecamere registrano le immagini di due uomini, uno dei quali con le scarpe rossonere. L'analisi delle celle telefoniche e le successive intercettazioni consentono di risalire a ruoli e componenti della banda: Leone è il capo.</testo>
					</articolo>

					<articolo>
						<titolo>Articolo 4:  Le richieste delle parti per il cessate il fuoco: stop ai lanci di razzi e fine dell'embargo </titolo>
						<testo>nEcco le condizioni poste da Israele e da Hamas per un cessate il fuoco nella Striscia di Gaza.  Le condizioni di Israele sono riassunte in sei punti.  1 - Tregua per almeno 15 anni.  2 - Immediata cessazione del contrabbando di armi  a Gaza.  3 - Lo stop del lancio di razzi da parte di tutte le fazioni armate palestinesi e la fine degli attacchi ai soldati israeliani vicino alla frontiera di Gaza.  4 - Il diritto di Israele di 'dare la caccia ai terroristi' in caso di attacco o se 'ottiene informazioni' che l'attacco sia imminente.  5 - Lasciare aperto il passaggio di frontiera di Rafah tra Gaza e l'Egitto e chiusi quelli tra Gaza e Israele.  6 - I politici egiziani, guidati dal presidente Morsi, siano i garanti di ogni accordo sul cessate il fuoco: l'intesa sia sostenuta dai gradi politici dell'Egitto, così come dalle forze di sicurezza.  Le condizioni per la tregua poste dai palestinesi sono invece:  1 - La fine dell'embargo a Gaza.  2 - Lo stop delle uccisioni mirate.  La delegazione palestinese insiste inoltre affinché la tregua venga applicata a tutti i territori palestinesi e non solo a Gaza per evitare che si sancisca la separazione della Striscia dal resto dei Territori.</testo>
					</articolo>

					<articolo>
						<titolo>Articolo 5:  Sicurezza: El Al cambia le rotte aeree </titolo>
						<testo>TEL AVIVI missili di Hamas che in questi giorni hanno solcato i cieli di Tel Aviv non hanno reso meno sicuri i voli civili da e per la metropoli israeliana. Lo ha garantito il ministro dei Trasporti, rifiutando tuttavia di aggiungere ulteriori dettagli per 'questioni di sicurezza'. La battaglia tra le nuvole ha costretto ovviamente le autorità a deviare il traffico aereo. Nuove rotte sono in vigore da sabato: da quando, cioè, una batteria del sistema antimissile Iron Dome è stata piazzata  non lontano dall'aeroporto Ben Gurion, lo scalo principale del Paese. 'Le rotte sono state modificate e ogni alterazione è frutto di considerazioni attente e rigorosi controlli di sicurezza', spiegano al ministero. La compagnia El Al, ha comunicato che  'viste le attuali condizioni di sicurezza' nel Paese, chi ha acquistato un biglietto aereo da o per Israele può 'cancellare o posticipare la partenza gratuitamente'. Le autorità, inoltre, non escludono una ondata di cancellazioni dei viaggi in Israele.</testo>
					</articolo>

					<articolo>
						<titolo>Articolo 6:  Il Cairo alle prese con i veti contrapposti Il leader di Hamas gioca sulla carta dell'impopolarità dell'invasione di terra</titolo>
						<testo>IL CAIRO Il negoziato continua anche Israele e Hamas si rimpallano precondizioni e accuse e i mediatori egiziani  cercano di fare da tramite per arrivare ad una formula che soddisfi entrambe le parti e faccia tacere le armi.  In serata è arrivato al Cairo il segretario generale dell'Onu Ban Ki Moon che oggi vedrà il segretario generale della Lega araba Nabil el Araby prima della sua partenza per Gaza alla guida di una nutrita delegazione di ministri degli Esteri.  Dopo i negoziatori israeliani - l'altro ieri - ieri è stata la volta di Hamas sedersi con i mediatori egiziani per cercare una via di uscita che eviti l'invasione. Alla fine dei colloqui il capo in esilio di Hamas Khaled Meshaal non ha usato toni concilianti anche se ha detto che 'tutte le opzioni sono aperte', dalla tregua all'escalation. Una tregua però, ha avvertito, deve partire da chi ha lanciato 'l'attacco omicida', cioè Israele. E sempre a Israele, ha dichiarato, sta l'onere di garantire che la tregua regga.  Ma sul tavolo dei negoziatori ci sono altri nodi da sciogliere. Israele vuole una tregua lunga, di 15 anni, Hamas no. Il movimento islamico  vuole che venga rimosso completamente l'embargo e ne fa una delle condizioni del negoziato, Israele no. Israele fa sapere che è pronto per un'operazione di terra anche se ritiene preferibile una soluzione diplomatica, Hamas replica che un'offensiva non sarebbe una scampagnata bensì 'un disastro politico'. Sulla consapevolezza della leadership israeliana che un'operazione di terra sia impopolare in casa (anche se rimane forte il sostegno ai raid aerei), sembra basarsi la linea negoziale di Hamas. Mentre si rinnovano gli appelli della comunità internazionale a raggiungere un cessate il fuoco. I ministri degli Esteri Ue hanno chiesto  una tregua immediata mentre il consiglio di sicurezza dell'Onu è stato convocato per discutere una bozza di dichiarazione per la fine delle violenze. In serata si è avuta conferma inoltre che Ban Ki Moon proseguirà il suo viaggio in Israele e nei Territori, per incontrare il premier Netanyahu e il presidente dell'Autorità nazionale palestinese Abu Mazen.</testo>
					</articolo>

					<articolo>
						<titolo>Articolo 7:  Il calcolo politico dietro la nuova fiammata di scontri Le elezioni in Israele favoriscono i falchi, mentre gli islamisti vorrebbero forzare la mano a Obama</titolo>
						<testo>nQuesta volta non sembra frutto del caso l'acuirsi delle ostilità, passate da una sorta di 'Guerra d'attrito' come quella combattuta tra Israele e l'Egitto nel 1970, a un conflitto vero e proprio, con bombardamenti  di zone civili da ambo le parti, anche se con risultati enormemente a sfavore dei palestinesi. Gli arabi di Gaza hanno intensificato i lanci di missili dalla Striscia contro le città meridionali israeliane; dal canto suo Israele ha reagito con grande durezza: eliminando Ahmad Jabaari, capo militare di Hamas, e poi ordinando raid intensivi su Gaza in risposta alla aumentata frequenza dei lanci di razzi Qassam e soprattutto di missili Fajr 5, forniti dall'Iran.  Ma perché proprio adesso questo nuovo conflitto? Da parte palestinese, probabilmente, si è voluto spingere e forzare la mano del governo Netanyahu per testare la sua effettiva capacità di risposta di fronte a un'impennata di orgoglio palestinese, ribadendo anche l'effettiva leadership di Hamas a Gaza e, in notevole misura, anche nei Territori della Cisgiordania, dove la rivalità con il più laico Al Fatah sembra far pendere la bilancia sempre più a favore degli islamici di Gaza.  Il leader di Hamas Meshaal, e prima di lui anche il capo militare ucciso, speravano inoltre in una maggiore incisività in senso favorevole al loro popolo del presidente  Obama. Che essendo stato riconfermato non avrebbe dovuto temere le reazioni degli ebrei Usa di fronte a un atteggiamento tiepido verso Israele. Da parte sua Netanyahu, questa volta non ha avuto remore. A due mesi dalle elezioni del 22 gennaio, sulle quali punta per confermarsi il 'recordman' della destra israeliana, ha preferito seguire pienamente la linea dura propugnata dal ministro della Difesa Ehud Barak.  In attesa del responso delle urne è difficile per l'attuale governo non tenere conto che l'84 % degli israeliani appoggia l'operazione 'Colonna di nuvola', così come ha virtualmente stretto la mano di chi ha fatto partire il missile che ha eliminato Jabaari, ideatore del rapimento del soldato Gilad Shalit.</testo>
					</articolo>

					<articolo>
						<titolo>Articolo 8:  Spiragli di tregua sotto le bombe A Gaza ancora raid, razzi e morti. Le vittime salgono a cento. Netanyahu, pressato da Obama ed Ue, riunisce il Governo per esaminare le proposte di mediazione </titolo>
						<testo>TEL AVIVSpiragli di tregua a Gaza. Dopo un'altra giornata di raid, razzi e morti, in serata il gabinetto di sicurezza del premier Netanyahu si è riunito per esaminare la proposta di cessate il fuoco recapitata dall'Egitto a coronamento dei negoziati  con le due parti. Secondo la radio israeliana, il governo pare intenzionato a chiedere una sospensione delle ostilità di 24-48 ore per permettere di elaborare i termini di un accordo di più lungo periodo. In questo caso, Israele potrebbe pensare ad un alleggerimento di quel blocco sulla Striscia di Gaza di cui Hamas invoca la fine integrale tra le precondizioni per trattare.  In mattinata lo Stato ebraico si era confermato pronto per un'operazione di terra contro Gaza, sottolineando tuttavia - anche sotto la spinta di Obama e della comunità internazionale - di preferire una 'soluzione diplomatica'. Indicazione che sembra aver agevolato al Cairo la trattativa mediata  direttamente dal presidente  Morsi con il leader di Hamas  Meshaal.  Il braccio di ferro tra Israele (sei le condizioni poste) e Hamas parte comunque dalla richiesta incrociata di un preventivo stop delle azioni militari della controparte, che ora sembrano  rallentate.  Prima della mezza fumata bianca arrivata in serata, sul campo le operazioni erano proseguite anche ieri, con i raid su Gaza (di nuovo centrato il Media Center) e razzi sulla fascia sud di Israele, non a Tel Aviv però. Obama dalla Birmania ha continuato il suo pressing sui Paesi che hanno influenza nella regione, chiamando sia Morsi sia Netanyahu con l'obiettivo di disinnescare le violenze, a partire dalla fine del lancio di razzi da Gaza verso Israele. Anche l'Europa  ha parlato chiaro, con la richiesta dell'immediata cessazione delle ostilità. Pur in presenza di questa 'spallata' diplomatica alla guerra, il bilancio del confronto sul campo resta pesante: le vittime da parte palestinese sono arrivate a oltre 100, e almeno 18 sono i bambini uccisi secondo l'Unicef, che ha ricordato anche quelli israeliani tra i 50 civili feriti dalla caduta dei razzi. Dall'avvio di 'Colonna di Nuvola' l'aviazione israeliana ha detto di aver colpito 1350 'siti terroristici'. Nelle incursioni di ieri, non è stato colpito solo il Media Center - usato secondo Israele come 'nascondiglio' dalla Jihad - ma anche il campo di calcio di Gaza da dove, hanno ripetuto  i  militari israeliani, erano stati sparati razzi. La guerra ha avuto i suoi riflessi anche sul versante comunicativo e psicologico: se Israele ha cercato di interferire nelle trasmissioni di al-Aqsa Tv, un'emittente di Hamas, le Brigate Ezzedin al-Qassam in un video in ebraico diffuso su Youtube hanno ammonito sul ritorno degli attacchi suicidi: 'Aspettateci presto... Nelle vostre fermate dell'autobus, nei vostri caffè'. Del resto, lo stesso Meshaal in una conferenza stampa al Cairo aveva avvertito che un'invasione di terra non sarebbe stata 'un pic-nic, ma un disastro politico' per Israele.  Netanyahu e il suo ministro della Difesa Barak, tuttavia, possono  contare su un forte appoggio degli israeliani ai raid: secondo un sondaggio di Haaretz, l'84 % è schierato con loro. Ma il governo avrebbe solo il 30 % di  consenso  nell'ipotesi di un'invasione.</testo>
					</articolo>

					<articolo>
						<titolo>Articolo 9:  M5S in ebollizione Grillo: stampa colpevole </titolo>
						<testo>nPer Beppe Grillo e una parte della base è colpa di una stampa 'che racconta gossip e non fatti concreti', ma la tensione nel Movimento 5 Stelle è lontana dallo spegnersi. Sicuramente a Bologna, dove Federica Salsi è stata estromessa a sua insaputa da un filmato dove i due colleghi in consiglio comunale raccontavano l'operato degli ultimi sei mesi. Ma anche a Torino dove l'epurato Fabrizio Biolè ha attaccato Grillo e assicurato che continuerà le sue battaglie in Regione. La rottura tra la Salsi e gli altri due consiglieri Massimo Bugani e Marco Piazza è totale. Biolè ha assicurato che non si dimetterà 'per combattere le stesse battaglie di prima, senza alcuna egida'. E questo nonostante 'un atto inumano, autoritario e contrario a qualsiasi regola democratica'.</testo>
					</articolo>

					<articolo>
						<titolo>Articolo 10:  Pdl: anche Sgarbi e Meloni nell'arena Chiuse le candidature per le primarie del centrodestra: undici i candidati</titolo>
						<testo>ROMA Election day o meno, le primarie si faranno anche nel PdL. Ma il 'modello americano' appare 'tecnicamente impraticabile' e per questo un nuovo schema organizzativo sarà 'valutato nei prossimi giorni', spiega il segretario Alfano, che afferma: sarà 'una bella gara di idee e non una fiera delle vanità'.  Pur nel 'rispetto delle prerogative del presidente della Repubblica', 'il buon senso' indica che le elezioni politiche si terranno il 10 marzo con quelle per le regionali, aggiunge Alfano, che rivendica anche come merito del Pdl aver impedito di 'buttare 100 milioni dal balcone con elezioni disgiunte'. Intanto le candidature annunciate fino a ieri - ultimo giorno utile - sono undici, con Sgarbi e Giorgia Meloni che rompendo definitivamente gli indugi, sommano i loro nomi a quelli di Alfano, Santanchè, Biancofiore, Galan, Crosetto, Alessandra Mussolini, Samorì, Marra e Cattaneo. 'Le candidature giuste saranno quelle che sapranno raccogliere le firme', puntualizza però il segretario del PdL, che rimanda tutti al 25 novembre, il giorno della verità. Un sondaggio realizzato dall'Istituto Swg in esclusiva per Agorà (Rai Tre) vede Mussolini e Samorì inseguire a pari merito Alfano nel confronto di centrodestra. Il segretario del PdL è al primo posto col 32 %, ma con un calo di 6 punti rispetto ad una settimana fa. Samorì e Mussolini si attestano al 14 %. Il leader dei formattatori Cattaneo è invece all'1 %. L'ex ministro della Gioventù Meloni nell'annunciare la sua candidatura (accolta da Mussolini con un 'saluta a mammeta') si augura che con le primarie 'il segretario tiri fuori il coraggio che deve avere' e spiega di aver deciso di partecipare per 'rappresentare i delusi'. Sgarbi irrompe sulla scena proclamandosi come 'l'unico candidato', tutti gli altri, sottolinea, 'sono funzionari'. E parlando del fenomeno di Samorì rivela di essere stato lui ad averlo 'creato'; ma lui 'ha tradito sia me che Berlusconi'.</testo>
					</articolo>

					<articolo>
						<titolo>Articolo 11:  Produttività, la Uil nel fronte del sì all'accordo 'Ma il governo detassi i premi', dice Angeletti. La Cgil conferma, per ora, il suo no</titolo>
						<testo>ROMA La Uil ha firmato l'accordo sulla produttività ma chiede al governo 'di rendere strutturale la detassazione dei premi di produttività applicando un'imposta, sostitutiva dell'Irpef e delle addizionali, al 10 % sui redditi da lavoro dipendente fino a 40 mila euro lordi annui'. E' quanto si legge in una nota diffusa dall'organizzazione guidata da Luigi Angeletti, al termine della riunione della segreteria. 'Solo a questa condizione l'accordo avrà un senso e sarà in grado di contribuire all'avvio della crescita della produttività e della competitività in Italia - afferma la Uil -. Si sollecita, pertanto, il Governo a procedere coerentemente e ad attuare i provvedimenti conseguenti. Tali provvedimenti sono considerati dalla Segreteria nazionale della Uil indispensabili a rendere esigibile l'accordo stesso'.  Il più grande sindacato italiano, la Cgil, considera per parte sua 'non esaurito il confronto' sulla produttività e chiede che il negoziato prosegua. E questo anche se, in merito alle 'parti sostanziali' della proposta avanzata dalle imprese, il giudizio della confederazione 'resta negativo', afferma il segretario generale della Cgil, Susanna Camusso. Per il presidente di Confindustria, Giorgio Squinzi, è 'una buona cosa che anche la Uil abbia sottoscritto' l'accordo. L'accordo, aggiunge, 'l'abbiamo firmato. Noi ci crediamo e andiamo avanti. Chi c'è c'è, chi non c'è non c'è'. 'Il mio sogno - conclude Squinzi - è sempre quello di avere la firma di tutti. Ci abbiamo lavorato tanto, erano tutti d'accordo poi ci sono stati dei cambiamenti di idea, ma speriamo che alla fine prevalga il buon senso'. Dopo l'adesione della Uil l'accordo sulla produttività 'è già abbastanza allargato per andare avanti', dice un ottimista ministro per lo Sviluppo economico, Corrado Passera. 'Mi sembra che si stia creando un buon consenso attorno all'accordo - insiste Passera -, è un accordo importante, spero che alla fine sia un accordo totale''.</testo>
					</articolo>

					<articolo>
						<titolo>Articolo 12:  Primarie centrosinistra lotta Renzi-Bersani ma Vendola non ci sta: sovvertirò il pronostico </titolo>
						<testo>nParte il conto alla rovescia per le primarie del centrosinistra di domenica e i candidati affilando le armi per l'ultima settimana di campagna elettorale, con l'incognita del futuro politico di Monti che aleggia. Ma la kermesse delle primarie non prevede subordinate: i 5 in lizza si sfidano per diventare il candidato del centrosinistra a Palazzo Chigi. Se poi Monti scenderà in campo, si vedrà. Renzi e Bersani si mostrano sicuri della vittoria e ci tengono che tra i loro sostenitori passi un messaggio di fiducia: ma anche Vendola è convinto che non resterà confinato nel ruolo di terzo incomodo. Il sindaco di Firenze punta a imporsi nella volata finale, il segretario del Pd a mantenere il vantaggio di cui è accredidato nei sondaggi. Mentre il leader di Sel è convinto che 'le urne sovvertiranno i pronostici della vigilia'; questo grazie alle sue parole d'ordine anti-Monti e alla 'regola dell'outsider' che finora ha portato alle vittorie dello stesso Vendola in Puglia, Pisapia a Milano, e tanti altri candidati alternativi in giro per l'Italia. 'Mi è accaduto già tante volte di perdere nei sondaggi e di vincere nelle urne. Sono fiducioso anche stavolta' sostiene Vendola. Che denuncia le scorrettezze da parte dei sostenitori di Bersani 'dopo le palesi violazioni da parte dei sostenitori di Renzi' e chiede 'il rispetto delle regole'. Ma i sondaggi fotografano ancora una lotta a due, tra Renzi e Bersani. Il sindaco galvanizza i suoi: siamo 'carichi a mille', e 'ce la giochiamo sul filo dei voti' dice Renzi, chiedendo a chi vuole un centrosinistra rinnovato di registrarsi e votare. Con una raccomandazione: 'Non rispondere alle provocazioni'. Il renziano doc deve mostrarsi superiore : 'Testa alta e sorridere', ordina il sindaco di Firenze ai supporter. Inutile continuare nella polemica sulla macchinosità delle regole decise per il voto alle primarie: l'obiettivo è conquistare i consensi decisivi per vincere. Proprio per questo Renzi si è convinto a far nuovamente tappa nelle due regioni dei competitori: l'Emilia di Bersani e la Puglia di Vendola, con l'obiettivo di strappare voti decisivi. Se Renzi punta alla strategia del sorpasso, Bersani vuole che i suoi sostenitori lo vedano già alla guida del governo, attento al disagio sociale ma impegnato nel dare risposte efficaci e sostenibili. La protesta, dice il segretario, contiene 'buone ragioni che bisogna riconoscere, ma solo con la protesta non si va da nessuna parte. C'è bisogno di un governo forte e credibile per cambiare e affrontare passaggi difficili'. L'invito che rivolge il segretario è di proiettarsi subito alla campagna elettorale con la quale il centrosinistra si giocherà la chance di tornare al governo: 'Dobbiamo metterci a lavorare subito dopo le primarie' dice Bersani parlando in Sardegna. 'Il problema dell'Italia - dice - è che la ruota non gira: ma - aggiunge con una frecciata a Renzi - non è un problema tra giovani e vecchi, semmai lavorare insieme per risollevare l'Italia e recuperare credibilità'.</testo>
					</articolo>

					<articolo>
						<titolo>Articolo 13:  Monti corregge se stesso: in futuro governi migliori Anche Napolitano frena sul dopo-Professore: nessuno può prevedere il risultato quando ci sono elezioni libere</titolo>
						<testo>ROMALa reazione nervosa dei partiti della 'strana maggioranza' alle ipotesi di un nuovo governo Monti rilanciate in parallelo al varo della nuova lista di Montezemolo e Riccardi, impone un netto dietro-front alle pur timide aperture del Prof sui suoi impegni futuri. E consiglia al capo dello Stato una decisa presa di distanza dalle ricostruzioni sul futuro capo dell'esecutivo e una netta sottolineatura del suo ruolo super partes. 'Quando ci sono elezioni libere nessuno può prevedere il risultato' ci tiene a ricordare Giorgio Napolitano che, assieme a Mario Monti, ridimensiona le aspettative sul futuro dell'attuale premier, legittimando l'autorevolezza di ogni esecutivo che verrà.  Anche perchè, assicura, 'il cammino' del prossimo esecutivo è stato già tracciato da Monti. Anzi, sottolinea anche il Professore, i governi che verranno faranno addirittura 'meglio' e 'anche dopo il voto sono certo che governi opereranno per il risanamento e le riforme'. Insomma la retorica del 'Monti dopo Monti', del governo del professore come l'unica chance per l'Italia di garantirsi sui mercati internazionali, rischiava di avere effetti controproducenti per garantire una navigazione tranquilla verso il porto delle elezioni. E, nonostante l'accelerazione imposta alla ricomposizione dell'offerta politica dall'anticipo del voto, governo e Quirinale hanno deciso di mettere un freno a quello che ogni giorno di più appariva come un endorsement alla costruzione del nuovo partito del Professore.  'Partito' che si deve ancora costruire e che per risultare nella sua connotazione effettiva deve ancora attendere altri passaggi. Primo fra tutti il confronto tra il movimento di Montezemolo e Riccardi e la Lista per l'Italia di Casini e Fini. Il leader dell'Udc plaude all' 'affollamento' dell'area al centro, rivendica il ruolo di 'pioniere' del Monti-Bis e continua a sostenere le virtù di una sana 'competizione' al centro: 'Quando mi chiedono se con Montezemolo ci sia concorrenza o alleanza io rispondo che c'è bisogno di concorrenza, intesa in modo positivo..' dice Casini. Intanto, la lista di Montezemolo e Riccardi si organizza ed annuncia che 'ci sarà un leader elettorale dopo una verifica con i nostri iscritti'. A svelare la strategia è Carlo Calenda, uno degli animatori di Italia Futura che ricorda: 'Nessuno dei due principali partiti sa chi sarà il candidato.Noi siamo nati ieri ma ci sarà un leader elettorale'.</testo>
					</articolo>
			</sezione>
			<sezione>
				<nome>Sezione 14: SCIENZA</nome>
					<articolo>
						<titolo>Articolo 1: COSMETICA Un gel modificabile per ogni esigenza </titolo>
						<testo>nControllare e modificare a piacimento la trasparenza, le proprietà elettriche, e la rigidità di un gel. Sono queste le promesse della nuova scoperta dei ricercatori della Swiss National Science Foundation (Snsf), destinata a segnare un passo importante per i materiali utilizzati nel settore sanitario, high-tech e l'industria cosmetica.</testo>
					</articolo>

					<articolo>
						<titolo>Articolo 2: VERDE CLOROFILLA Viburnum tinus, la termofila Lentaggine  </titolo>
						<testo>nIl muretto sul metro e venti, eretto con pietre squadrate sulla linea di confine, lascia in vista fessure e rientranze entro le quali Flora dà alloggio a diverse specie muricole. Cascatelle di erba tondella (Cymbalaria muralis), minute fronde di Ruta dei muri (Asplenium ruta-muraria) e di Asplenio tricomane si accompagnano all'immancabile presenza dell'Edera e della Parietaria commiste alle foglie eleganti della Carpigna, l'Oxalis corniculata. Addossato al muro, poco discosto da un cespuglietto di Pungitopo, fa bella mostra in veste arbustiva Viburnum tinus, la Lentaggine sempreverde che, nonostante sia tipica pianta della flora mediterranea, è molto apprezzata per il valore ornamentale anche al di fuori dei limiti del suo clima. Tipico elemento della lecceta, la Lentaggine deve il suo nome specifico alla somiglianza del suo fogliame con quello dell'alloro (Tinus nel latino classico). Le foglie ovato-ellittiche di 6-8 cm, di colore verde scuro e lucide nella pagina superiore, sono più chiare nell'inferiore con ciuffi di peli alla diramazione delle nervature. Precoce la fioritura che da febbraio continua nei mesi estivi, ma non mancano corimbi con fiori bianco-rosati in antesi invernale. I frutti, drupe sul mezzo centimetro di diametro, sono di uno stupendo colore blu metallizzato. Rovescio della medaglia: son molto purgativi. Arturo Crescini</testo>
					</articolo>

					<articolo>
						<titolo>Articolo 3:  Fisica Il grafene legge le onde dei body scanner </titolo>
						<testo>nIl grafene continua a stupire. Questo straordinario materiale, composto da un reticolo di carbonio dello spessore di un singolo atomo, è in grado di adattarsi a molti materiali e a farsi spesso soluzione di annosi problemi.  Una nuova potenziale applicazione arriva anche dall'Italia. I ricercatori dell'Istituto Nanoscienze del Consiglio nazionale delle Ricerche, in collaborazione con le Università di Cambridge e di Montepellier, hanno realizzato un sensore al grafene capace di rivelare con estrema velocità e precisione le onde elettromagnetiche di frequenza terahertz una radiazione elettromagnetica di frequenza di poco superiore alle microonde.  Le onde terahertz possono essere utilizzate per i controlli di sicurezza e di qualità, ad esempio per body scanner o controlli alimentari non distruttivi, perché sono in grado di penetrare vestiti, bagagli, scatole e imballaggi senza rischi per la salute.  I nuovi dispositivi sono in grado di eseguire imaging veloce su scala macroscopica e a temperatura ambiente. Infatti nel reticolo del grafene gli elettroni sono in grado di muoversi con velocità estremamente elevate, di conseguenza il materiale risponde in modo molto efficiente quando i suoi elettroni sono investiti da radiazione elettromagnetica, in particolare nello strategico intervallo di frequenze dei terahertz.  I rilevatori ottenuti da questo studio sono molto più efficienti rispetto a quelli attualmente presenti sul mercato. Il grafene viene ottenuto in laboratorio dalla grafite. I cristalli di grafite vengono trattati con una soluzione fortemente acida a base di acido solforico e nitrico, e successivamente ossidati ed esfoliati fino a ottenere cerchi di grafene con gruppi carbossilici ai bordi. Mediante trattamento con cloruro di tionile, queste molecole periferiche vengono trasformate in cloruri acilici (alogenuri acilici composti da un acile e un atomo di cloro) e poi in ammidi. Il risultato è un cerchio di grafene solubile in tetraidrofurano, tetraclorometano e dicloroetano. Le scoperte sul grafene e le sue applicazioni (realizzazione di un transistor) sono valse il premio Nobel per la fisica ai due fisici Andre Geim e Konstantin Novoselov dell'Università di Manchester. Emma Bettinardi</testo>
					</articolo>

					<articolo>
						<titolo>Articolo 4:  Matematica Teorie di numeri sul percorso della conoscenza </titolo>
						<testo>nLa matematica è al centro di tutte le nostre azioni, analisi e decisioni, ma soprattutto ci consente di fornire un'interpretazione dettagliata dei fenomeni ricorrenti, prevedendone l'evoluzione, e degli effetti che si producono attraverso l'impiego di strumenti e risorse. La disciplina dei numeri, siano essi ordinari o complessi, fa parte della nostra vita quotidiana molto più di quanto non percepiamo. Da alcuni anni c'è un vero e proprio fronte organizzativo di studiosi che s'impegna a divulgare ruolo e funzione che la matematica svolge a supporto delle altre materie scientifiche e degli apparati decisionali, manageriali, amministrativi e tecnici. L'elenco della stretta dipendenza matematica è molto lungo e si esprime anche in forma indiretta. Senza i processi analitici, basati su equazioni più o meno elaborate, sarebbero impensabili fornire indicatori riferiti a concetti come puntualità e precisione nella mobilità e nelle attività produttive, oppure di buona approssimazione in meteorologia e minima tolleranza nel campo della scienze della terra e dello spazio.  Lo studio dei flussi di traffico, le modalità di trasmissione delle epidemia virali, le tecniche di conservazione dei monumenti, gli studi sull'inquinamento atmosferico e sui cambiamenti climatici, lo stesso funzionamento di internet, si basano sull'applicazione di modelli matematici. Senza matematica non ci sarebbero le trasmissioni dei segnali radiotelevisivi e i computer, l'energia atomica e la Tac, la telefonia mobile, i file musicali e l'intero mondo digitale.  La cultura matematica non può essere limitata all'esposizione di leggi e teoremi, ma deve comprendere il significato e l'importanza delle applicazioni da cui dipende l'evoluzione scientifica e tecnologica e di conseguenza la crescita del benessere di cui possiamo godere in termini di servizi e informazioni per meglio regolare la vita quotidiana.  Se dai tempi di Galileo la fisica si è servita della matematica come strumento di lavoro e formulare un linguaggio universalmente comprensibile, solo mezzo secolo fa il premio Nobel per la fisica Eugene Wigner ammetteva l'irragionevole successo della matematica nello studio delle scienze. L'applicazione di elaborazioni computazionali di elementi numerici complessi ha permesso di introdurre gli strumenti di analisi matematica nelle scienze della vita, consentendo lo sviluppo di modelli utili per approfondire la conoscenza di biologia, ecologia, etologia, motivando la correlazione e l'interazione tra specie viventi e ambiente e ponendo il problema dell'equilibrio degli ecosistemi. In un momento di crisi come quello che stiamo vivendo a livello globale, costretti a confrontarci con statistiche, spread e valori fluttuanti, i numeri sembrano appartenerci di più.  La sensazione è che, anche coloro che non hanno mai amato la matematica, non possano permettersi di ignorarla. E pur non avendo familiarità e dimestichezza con la disciplina pura, fatta di equazioni derivate e calcolo differenziale, si va alla ricerca di una matematica dolce che si faccia interprete dello stato delle cose. Il problema è che non sempre la matematica riesce a rispondere e a superare il concetto di incertezza, soprattutto se legato alla variabile del comportamento umano.  Prova ne è la Teoria dei Giochi, valsa il premio Nobel a John Nash, illustre matematico la cui esperienza è racchiusa nel romanzo-film 'A beautiful mind'. Insomma, i numeri possono aiutarci a raccontare il mondo in cui viviamo, non a prevedere la bontà delle nostre scelte e azioni. Eugenio Sorrentino</testo>
					</articolo>
			</sezione>
			<sezione>
				<nome>Sezione 15: SEBINO E FRANCIACORTA</nome>
					<articolo>
						<titolo>Articolo 1: COMUNITÀ MONTANA Sportello telematico  per le pratiche edilizie </titolo>
						<testo>SALE MARASINOUnica tra le comunità montane bresciane, l'ente del Sebino ha ottenuto dalla Regione un contributo di 111mila euro con il bando 'Lombardia più semplice'. 'L'obiettivo è  creare una pubblica amministrazione più moderna ed efficiente con la riduzione dei tempi e dei costi dei procedimenti' spiega il direttore Gloria Rolfi.  A beneficiare del finanziamento saranno i 9 Comuni dell'ente insieme a Corte Franca. Concretamente si tratta di creare uno sportello telematico unico per tutte le pratiche edilizie dei comuni.</testo>
					</articolo>

					<articolo>
						<titolo>Articolo 2: ROVATO Rapina al Bar 54, via con duemila euro </titolo>
						<testo>ROVATOHanno atteso che la barista fosse sola e poi sono entrati in azione. Disarmati e senza nulla sul viso, certi di non essere riconosciuti. Erano in due, e quando sono entrati nel Bar 54 di via Einaudi sono apparsi subito molto decisi: uno ha preso la barista (titolare) per le braccia e l'ha immobilizzata; l'altro ha aperto il registratore di cassa e ha arraffato le banconote (2mila euro). Quindi i due sono fuggiti. La giovane ha chiamato il 112 e al bar sono arrivate le pattuglie del Radiomobile della Compagnia di Chiari e della stazione di Rovato. dz</testo>
					</articolo>

					<articolo>
						<titolo>Articolo 3:  Ome Spunta l'idea 'beb' al Maglio </titolo>
						<testo>OMEUn piano per la 'Casa gialla' di Ome. L'edificio del Borgo del Maglio potrebbe trasformarsi, almeno nelle intenzioni dell'Amministrazione comunale, in un Bed e Breakfast. Si tratta di un progetto estremamente suggestivo - e per ora soltanto in fase embrionale - che renderebbe la 'Grande casa del Borgo del Maglio' uno dei tasselli principe del piano ad ampio respiro che sta coinvolgendo il territorio omense. In questi mesi è infatti iniziata una nuova stagione ricca di progetti per il Comune di Ome. I lavori più consistenti sono quelli legati all'abbellimento del parco delle terme - che hanno riaperto i battenti quest'estate dopo due anni e mezzo di inattività - e del consolidamento delle sponde del torrente Martignago. In concomitanza con questi interventi, è in fase di recupero anche la viabilità minore esistente che collegherà il Borgo del Maglio all'estremità settentrionale del parco. g. min.</testo>
					</articolo>

					<articolo>
						<titolo>Articolo 4:  Rovato 'Zumbathon':  quando il fitness fa bene alla ricerca </titolo>
						<testo>ROVATODalla corsa al fitness. La solidarietà non si ferma mai e viaggia col fiato corto su scarpe ginniche. Perché per combattere il cancro ci vogliono allenamento, tanta volontà e l'aiuto di molti. Dopo il successo della manifestazione 'Di corsa con Eli', appuntamento benefico dedicato a Eliana Grandini che lo scorso maggio a Rudiano ha radunato oltre 2mila persone, l'instancabile figlia Michela lancia un nuovo invito. Sempre con l'intento di devolvere il ricavato all'Associazione Italiana Ricerca sul Cancro. Questa volta l'appuntamento è a Rovato, per domenica 25 novembre. Non sarà più una corsa ma una 'session' di Zumba Fitness. Il nome dell'evento vero e proprio è 'Zumbathon', che è il marchio registrato dall'accademia di Zumba per definire un evento di beneficenza. Il ritrovo è al Palazzetto dello Sport di via Einaudi dalle 15 alle 17 per faticare a ritmo di musica. 'Allo Zumbathon di Rovato - spiega Michela - saranno presenti almeno una decina di istruttori della provincia di Brescia e di Bergamo che si alterneranno sul palco. Alla corsa podistica ci aspettavamo circa 700 persone e ci siamo ritrovati alla fine con 2mila partecipanti che hanno consentito di raccogliere 11mila euro da devolvere in beneficenza. Spero perciò che domenica ci sia il pienone. Anche in questa occasione, il ricavato della manifestazione sarà devoluto all'Airc'. A tal proposito il costo del biglietto è di 15 euro. Oltre alla sessione di allenamento con insegnanti qualificati, ci saranno ospiti speciali, come i break dancer Funkabbestia, che apriranno la manifestazione.  Il biglietto potrà essere acquistato sul posto il giorno stesso, ma si consiglia di prenotarlo anticipatamente perché il palazzetto ha una capienza massima di 300 persone. È possibile farlo mandando una mail all'indirizzo michela11bonetti@libero.it oppure su Facebook mandando un messaggio a Michela Bonetti o sul gruppo Zumba di Brescia. Perché l'attività fisica fa bene, a volte davvero in tutti i sensi.i. ro.</testo>
					</articolo>

					<articolo>
						<titolo>Articolo 5:  Palazzolo Con l'istituto Marzoli l'Europa è più vicina La scuola promuove stage in Spagna e Inghilterra e progetti dal respiro internazionale</titolo>
						<testo>PALAZZOLODagli stage all'estero a un progetto pluriennale contro la violenza sulle donne. Dal registro elettronico all'adesione a un piano europeo che promuove la didattica concreta fuori dalle aule scolastiche. Sono numerosi i progetti che rendono il Marzoli di Palazzolo un istituto superiore di eccellenza.  Lo sa bene Selina Grasso, già presidente del Consiglio di istituto e appena riconfermata tra i diciannove membri di quest'organo. Iniziamo dagli stage all'estero: 'Sono una novità di quest'anno - spiega la Grasso, in prima linea nella promozione di progetti come questo -. Durano una settimana. I ragazzi possono scegliere tra la Spagna e l'Inghilterra. Tantissime sono le adesioni che abbiamo già ottenuto'. Il Marzoli  prepara i suoi studenti ad affrontare le Olimpiadi della matematica, è sede di certificazioni linguistiche come il First e il Delf e aderisce alla rete Clil (insegnamento di materie non linguistiche in lingua inglese).  Interessante è il progetto contro la violenza sulle donne: in collaborazione con la consigliera di parità Anna Maria Gandolfi lunedì 26 novembre verrà proiettato a scuola il video documentario 'Parla con lui' di Elisabetta Francia. In mattinata gli studenti avranno anche la possibilità di confrontarsi con la Gandolfi e con Chiara Brescianini, presidente del Lions Club di Palazzolo, e di riflettere attraverso un questionario. Il tema sta molto a cuore alla Grasso: 'Non esiste  solo la violenza fisica. Ma ci sono anche la violenza psicologica, il mobbing, lo stalking e le umiliazioni. È fondamentale che i ragazzi sappiano riconoscere la violenza, anche quella subdola'. Quanto al progetto Talete: il Marzoli è partner di un piano che guarda all'anno europeo della cittadinanza consapevole e coinvolge quattro Paesi (Italia, Portogallo, Turchia e Olanda). Un piano 'che valorizza la formazione professionale e promuove la didattica concreta fuori dalle aule. Questo con l'obiettivo di ridurre la dispersione scolastica'. Infine il registro elettronico, 'un valido aiuto per i genitori  che da casa grazie a una password personale possono verificare se i figli sono a scuola, ma anche avere informazioni sul loro profitto perché anche i voti vengono registrati dai docenti sul profilo dei ragazzi'.  Fondamentale secondo la Grasso è il ruolo dei genitori a tutte le età: 'Quando i figli sono piccoli ci si preoccupa della mensa, del riscaldamento e di tantissime altre cose. Quando arrivano al liceo notiamo invece in molti casi un disimpegno da parte delle famiglie. Ma in questa età le problematiche dei ragazzi sono complesse e silenti. Bisogna utilizzare tutte le opportunità per esserci'.</testo>
					</articolo>

					<articolo>
						<titolo>Articolo 6:  Palazzolo Caldaia ko, traslocano le Messe La chiesa di S. Maria Assunta deve fare i conti col vecchio e costoso impianto di riscaldamento. Tutte le celebrazioni trasferite nell'auditorium San Fedele</titolo>
						<testo>PALAZZOLOLe Messe traslocano dalla parrocchiale di Santa Maria Assunta all'auditorium San Fedele, ossia la vecchia Pieve. Motivo? La caldaia della chiesa è fuori uso. È l'arciprete don Angelo Anni ad aver dato l'annuncio domenica a conclusione della Messa, avvertendo i fedeli che già a partire da fine novembre - o comunque con l'arrivo del freddo - le celebrazioni saranno trasferite nel vicino auditorium. E ciò per ragioni di sicurezza, anzitutto, e per la bassa temperatura avvertita all'interno della grande chiesa.  Da tempo infatti c'è la necessità di sostituire la vecchia caldaia a gasolio della settecentesca chiesa che, oltre a non riscaldare adeguatamente gli ambienti, è diventata anche poco sicura, essendo piuttosto datata e non più a norma da diversi anni. Ma i conti in rosso, il rifacimento della facciata - anticipata per la caduta dei calcinacci dal timpano - e le spese legate alla ristrutturazione dell'oratorio, hanno messo in secondo piano l'intervento sull'impianto che, però, l'inverno scorso ha 'tirato gli ultimi colpi'. A fine febbraio infatti don Anni aveva deciso di spegnere la caldaia per ragioni di sicurezza, nonostante le temperature ancora rigide, e per la spesa di circa 15mila euro a stagione per il gasolio consumato senza che tra l'altro l'ambiente fosse adeguatamente riscaldato. Ora però, con l'inverno alle porte, la soluzione più immediata è stata quella di pensare ad un trasferimento dei fedeli nella vecchia Pieve per le messe domenicali.  'L'intervento sulla caldaia, che per noi era prioritario, è dovuto slittare per le esigenze della struttura i cui lavori sono terminati proprio un anno fa - ha spiegato il parroco don Anni -; abbiamo tirato l'impianto finché siamo riusciti ma l'anno scorso ho deciso di spegnere il tutto prima della fine dell'inverno perché i rischi da correre stavano diventando troppo grandi'.  Ma veniamo al progetto che, tra l'acquisto di una nuova caldaia a metano, l'impiantistica e la realizzazione di un nuovo vano - anche questo interrato - ma esterno rispetto alla chiesa, richiederà circa un mese e mezzo di lavoro ed una spesa di 150mila euro; ancora mancano però i permessi comunali e soprattutto quelli della Soprintendenza che faranno slittare l'inizio dei lavori a fine gennaio - secondo un'ipotesi ottimistica - o più probabilmente a marzo. 'Questa domenica riusciremo sicuramente a rimanere in Santa Maria ma dalla prossima penso di no - ha proseguito il sacerdote -; sto valutando di trasferire in auditorium anche le Messe che la mattina si celebrano nella chiesa dedicata alla Madonna di Lourdes'. Alle spalle del progetto, questioni tecniche ma soprattutto economiche, dal momento che l'operazione costerebbe alla parrocchia circa 150mila euro da aggiungere agli 800mila (a regime di mutuo da gennaio) già spesi per la facciata e l'oratorio. E poi c'è il preventivo di spesa per la sistemazione del tetto e del lucernario che, però, verrebbe coperto dalla vendita dell'ex cinema Aurora sul lungo Oglio. Quindi, in attesa dei lavori, chiesa vuota fino alla prossima primavera quando le temperature consentiranno il ritorno dei fedeli.  Roberta Bellino</testo>
					</articolo>
			</sezione>
			<sezione>
				<nome>Sezione 16: SECONDO DORSO</nome>
					<articolo>
						<titolo>Articolo 1: Economia Life In, le amazzoni bresciane dell'agenzia lavoro interinale </titolo>
						<testo>nLife In è un'agenzia di lavoro interinale, svolge attività di ricerca e selezione delle risorse umane. A fondarla sono state nel 2008 cinque donne manager, guidate dalla presidente Patrizia Fulgoni (nella foto). Oggi la società conta 12 agenzie in Italia ed un fatturato di 23,5 milioni. apagina35</testo>
					</articolo>

					<articolo>
						<titolo>Articolo 2: Sport Brescia, nuove soluzioni per puntare in alto </titolo>
						<testo>nLa gara di domenica con il Sassuolo, match nel quale le rondinelle sono riuscite a fermare la capolista, imponendole il pareggio e meritando anche qualcosa in più, ha messo in mostra un Brescia capace di cambiare pelle. Ben tre i moduli alternati nel corso della partita da Calori.  Nuove soluzioni per puntare ancora più in alto.  apagina37</testo>
					</articolo>

					<articolo>
						<titolo>Articolo 3: Spettacoli Dall'animazione di Massi al coraggio di Vania Traxler </titolo>
						<testo>nCinema tra animazione e produzione. E, da stasera, via anche al FilmLabFestival. Giornata intensa ieri per la Settimana del Cinema di Brescia, che ha ospitato 'l'artigiano delle immagini' Simone Massi e la produttrice Vania Traxler. apagina51</testo>
					</articolo>
			</sezione>
			<sezione>
				<nome>Sezione 17: SPETTACOLI</nome>
					<articolo>
						<titolo>Articolo 1: IL PROGRAMMA DI OGGI Dal 'bisogno d'amore' al FilmLabFestival </titolo>
						<testo>BRESCIA Dalla Mostra del Cinema di Venezia ai cortometraggi, per una serata all'insegna dell'eclettismo. La Settimana del cinema prosegue stasera con ben tre appuntamenti, tra i quali spicca quello del Nuovo Eden di via Nino Bixio 9, dove - a partire dalle 21 - si accenderanno le luci sull'edizione 2012 di FilmLabFestival (Flabf), concorso internazionale di cortometraggi che mette in competizione 18 opere selezionate tra le oltre 500 giunte da tutto il mondo. In apertura, Flabf proietterà fuori concorso 'The Fantastic Flying Books of Mr. Morris Lessmore', di William Joyce e Brandon Oldenburg. In programma anche il corto 'The Amp-art e Meditationproject'  (ingresso 5 ). Proseguono invece le anteprime al Cinema sociale (via Cavallotti 20) che ospita 'Love is all you need', film con Pierce Brosnam e Trine Dyrholm presentato all'ultima Mostra di Venezia (inizio alle 21, ingresso 8 euro). Infine, al cinema Moretto (via Moretto), alle 21.15 (ingresso 5,80 euro) è in programma 'Fill the Void - La sposa promessa' di Rama Burshtein.  Per maggiori informazioni sulla rassegna: www.lasettimanadelcinema.com o 030.8379404.</testo>
					</articolo>

					<articolo>
						<titolo>Articolo 2:  Vania Traxler 'Amo scoprire nuovi autori, ma è rischioso' </titolo>
						<testo>BRESCIA Una passione coltivata all'interno di una famiglia che 'lavora nel cinema dal 1904'. La professione di distributrice, che l'ha resa nota in tutto il mondo, soprattutto per la lungimiranza nello scegliere sempre film di grande valore, è stata per Vania Protti Traxler, titolare della Archibald Film, un'evoluzione 'quasi naturale'. Da quando, nel 1977, selezionò e distribuì assieme al marito Manfredi 'Il matrimonio di Maria Braun' di Fassbinder, seguito poi da pellicole come 'Mephisto', 'I misteri del giardino di Compton House', 'Film Blu', 'Goodbye Lenin', e dalla scoperta di nuovi talenti, da Emir Kusturica a Spike Lee, da Peter Greenaway a Wim Wenders. Oggi distribuire prodotti di qualità è 'diventato difficile' ha raccontato Vania Traxler, ieri sera al Cinema Sociale per 'Anteprima e incontri ravvicinati', nell'ambito della Settimana del cinema con la proiezione de 'Wadjda-La bicicletta verde' della regista arabo-saudita Haifaa al Mansour presentato all'ultimo festival di Venezia: un film 'interessantissimo, su cui c'è molta attesa, che in un momento così difficile sia per l'economia, sia per la tensione nel Medio Oriente, vuole lanciare un messaggio importante a tutti'. 'La mia voglia di scoprire nuovi autori è immutata - ha detto -, continuo a farlo, ma è sempre più rischioso. Negli anni '70 c'era molta curiosità, una grande vivacità intellettuale, da parte degli spettatori. Dopo 10-15 anni dall'inizio della mia attività, c'è stato un appiattimento del pubblico'. La diffusione delle tv commerciali, il monopolio delle major che reggono le fila della distribuzione, sono fattori che certamente hanno contribuito a 'spegnere' gli stimoli culturali. 'Ma io sono ottimista - ha sottolineato Vania Traxler -, non voglio cedere. Credo nei giovani: molti di loro si stanno riavvicinando e ricominciano ad apprezzare il cinema d'autore'. Straordinaria protagonista del circuito indipendente della distribuzione cinematografica, Vania Traxel prosegue quindi per la sua strada. 'Uscirà a febbraio un bellissimo film - ha annunciato -, che probabilmente andrà al festival di Berlino, dal titolo "Treno di notte per Lisbona" del premio Oscar Bille  August, con un cast eccezionale. Poi un film tedesco divertentissimo, anche se tratta un tema drammatico, ma con ironia, "Hotel Lux", dal nome dell'hotel di Mosca famoso per ospitare i rifugiati della seconda Guerra mondiale'. Anita Loriana Ronchi</testo>
					</articolo>

					<articolo>
						<titolo>Articolo 3:  Musica Ferro: 'La mia voce ai tempi dello swing' Esce oggi la special edition di 'L'amore è una cosa semplice', con l'artista in stile crooner</titolo>
						<testo>nTiziano Ferro realizza un suo vecchio sogno: incidere un disco di canzoni swing. E rivela che se dovesse fare un duetto stile Robbie Williams-Nicole Kidman, vorrebbe al suo fianco Giorgia o Elisa, ma anche Karima e Carmen Consoli (quest'ultima recentemente nominata Cavaliere della Repubblica, onorificenza che riceverà il prossimo 30 novembre a Catania). E che se gli offrissero un show tv tipo Studio Uno, vorrebbe al suo fianco Raffaella Carrà, Maria De Filippi o Lilli Gruber.  Esce oggi la Special Edition di 'L'Amore è una cosa semplice', doppio cd che contiene sia l'album cinque volte disco di platino, sia l'inedito 'L'amore è una cosa swing'. Sette brani in cui, per la prima, Ferro lascia il pop e indossa i panni di un raffinato interprete swing.  'È dai tempi di "Alla mia età" che scrivo canzoni pensando a un album interamente in questa direzione - spiega Ferro all'Ansa -, ma non sono mai riuscito ad avere un numero sufficiente di inediti in questo stile. Così ho voluto divertirmi a ridecorare alcune mie vecchie canzoni. Ho voluto evitare l'effetto "raccolta di singoli", pescando tra le canzoni più nascoste, quelle che solo gli ascoltatori attenti ricordavano e tenevano nel cuore'. Brani che Tiziano ha presentato, qualche giorno fa, in uno showcase all'Auditorium multimediale di Rds a Roma.  Un'artista italiana per un duetto alla Something Stupid? 'È dura rispondere: Giorgia ed Elisa sono le più quotate e adoro le loro voci. Aggiungerei Karima e Carmen Consoli', dice Ferro, che nel cofanetto in uscita oggi (sarà pubblicato anche in Giappone e negli Usa) ha incluso anche 'Trama sintetica di una giornata storica', il dietro le quinte del Concerto allo Stadio Olimpico di Roma.  Confessando che gli piacerebbe esibirsi al Blue Note, 'ma solo con tutta la band con cui il disco è stato realizzato', se deve indicare l'artista swing preferito, Tiziano Ferro non ha dubbi: 'Dico il re in assoluto, Frank Sinatra'.</testo>
					</articolo>

					<articolo>
						<titolo>Articolo 4:  Massi 'Mi piace stupirmi, così disegno' Alla Settimana del Cinema di Brescia incontro con il pluripremiato autore di opere di animazione. 'Sono uno dei pochi che ancora realizza i cortometraggi a mano'</titolo>
						<testo>BRESCIAQuando afferra la matita e fa i primi schizzi non sa che via prenderà la storia: 'Faccio cinema d'animazione perché mi piace stupirmi'. Artigiano delle immagini, Simone Massi al tavolo da disegno ha un approccio contadino alla fatica. Marchigiano di Pergola, delle sue radici dice: 'Le mie origini sono contadine e operaie. Eravamo tutti avviati alla fabbrica'. Nessuno in famiglia aveva il talento per il disegno: 'Quello che mi ha tirato fuori dalla fabbrica era che io, per primo, in famiglia, sapevo fare i disegni'. Uscito, ha studiato cinema di animazione alla Scuola d'Arte di Urbino. È a Brescia per la Settimana del cinema: ieri sera, al Nuovo Eden, intervistato da Fabio Mingardi del Circolo del Cinema, ha incontrato il pubblico della rassegna. La sala di via Nino Bixio ha proiettato, oltre a 'Io tengo la posizione' di Filippo Biagianti, alcune opere di Massi, tra cui 'Dell'ammazzare il maiale', premiato quest'anno con il David di Donatello per il miglior cortometraggio, e 'Lieve, dilaga'. Simone è considerato uno dei più importanti autori di cortometraggi di animazione a livello internazionale: ha vinto oltre duecento premi e i suoi film hanno viaggiato in 54 Paesi. Porta la sua firma la sigla dell'ultima Mostra di Venezia. Lavora alle pellicole animate come si faceva un secolo fa: interamente a mano, su carta, con matite, carboncini, gessetti, pastelli, grafite e china. Per realizzare un film, ci vogliono due anni di lavoro. 'Ci vuole più la pazienza dell'artigiano che dell'artista - dice -. Io sono uno dei pochi che nel 2012 realizza tutti i cortometraggi a mano. I disegni li faccio io. I non addetti ai lavori non sanno che essere animatori oggi significa essere a capo di un team. I miei colleghi spesso non disegnano'. Si alza all'alba e va a letto presto. In mezzo, tante ore trascorse al tavolo da disegno. Ogni storia nasce 'da un'immagine o da una parola che piano piano si sviluppano e ne richiamano altre. È come avere tante tessere del domino'. C'è 'un po' di ragionamento' e 'tantissima anima' in questo sottrarsi alle tecnologie - 'non uso il computer, tuttavia rispondo alle mail' - per abbracciare un modo antico di creare. Quando inizia un viaggio artistico - nella memoria, nella natura contadina, nei punti di vista scansati dalla contemporaneità - la prima tappa è la ricerca delle idee. 'Faccio molti schizzi. Poi seleziono quello che ho buttato fuori. Gli schizzi diventano disegni in bella copia. A quel punto comincio ad animare, sovrappongo due fotogrammi alla volta. E poi faccio dei test, vedo se il movimento funziona. Nell'ultimo passaggio comincio a colorare con i pastelli a olio'. C'è 'molto istinto', in quello che fa. 'Sono un disegnatore, non un pensatore'. È orgoglioso delle sue origini umili, di appartenere 'a quella categoria di persone che sono sempre state prese a calci dalla storia e quasi mai riescono a intraprendere una carriera artistica'. Allergico ai compromessi, Massi è un animatore indipendente. Il suo è un cinema fatto di pazienza, fatica e solitudine. E tanta poesia. Paola Gregorio Tratto deciso nSopra: Simone Massi, l'autore di cortometraggi che ama definirsi un artigiano del cinema, ed un suo disegno. A sinistra Vania Traxler, protagonista ieri al Cinema Sociale per 'Anteprima e incontri ravvicinati' (Reporter Barnabi e Favretto)</testo>
					</articolo>

					<articolo>
						<titolo>Articolo 5:  Sul palco The Magnetix, rock senza freni </titolo>
						<testo>BRESCIAUn'attrazione.. musicale verso un rock che sappia spingersi oltre i confini del suono. Parla francese il martedì live del Lio Bar di via Togni 43, sul cui palco si esibirà questa sera il duo The Magnetix (apertura del locale alle 21, inizio concerti alle 23. Ingresso gratuito. Info: 335.5350615). Definiti una band 'garage fuzz n' roll', The Magnetix riprendono una formula - oramai - piuttosto in voga, quella della band chitarra+batteria, declinata lungo il sentiero delle sonorità abrasive, brutali, senza alcun timore di alzare al massimo il volume. Buona parte della responsabilità di questo sound che galleggia tra Cramps e Jon Spencer Blues Explosion è dovuta alla chitarra di Looch Vibrato, sostenuto dal drumming dell'affascinante Beat'Aggy Sonora.  Il duo presenterà sul palco del Lio Bar 'Drogue electrique', loro ultimo cd pubblicato nel novembre dello scorso anno, una sintesi di musica psicotica e senza pietà.</testo>
					</articolo>

					<articolo>
						<titolo>Articolo 6: LA RECENSIONE Gocce delicate conquistano la platea </titolo>
						<testo>nElsa Morante puntava sul 'Mondo salvato dai ragazzini'. Speriamo accada anche al teatro, che, a causa della crisi, non se la passa tanto bene. Gli indizi sono incoraggianti: domenica, ad esempio, al Teatro Santa Giulia, in occasione dello spettacolo 'Gocce' di Angelo Facchetti e Silvia Mazzini proposto dal Teatro Telaio, la platea era quasi piena, con bambini e genitori i quali, non avendo ancora visto lo spettacolo (era in prima nazionale), evidentemente si sono 'fidati' della compagnia bresciana. Scelta azzeccata; l'attenzione con cui i piccoli hanno seguito la storia lo testimonia ancora più degli applausi che alla fine sono arrivati a Francesca Franzé e Anna Gussoni, attrici che hanno interpretato Anue e Fra, due gocce d'acqua. L'allestimento, infatti, porta in scena alcuni temi legati all'acqua. La trama è semplice: Anue e Fra, due gocce-sorelle che vivono in cielo, si tuffano sulla Terra per riempire laghi e fiumi, sognando di diventare arcobaleno. Le due si perdono di vista: una scende veloce, diventa temporale, fa nascere funghi, si infila in tubi e rubinetti, disseta piante, arriva nelle nostre case e viene depurata prima di finire nel mare; l'altra diventa un fiocco di neve che si posa sulla cima di un monte. Lì trascorre l'inverno, aspettando che il sole la faccia sciogliere, quindi parte alla ricerca della sorella. Alla fine, le due si ritrovano, risalgono il cielo per ricominciare tutto daccapo. Il ciclo dell'acqua, insomma. Accompagnate live dal percussionista Mauro Faccioli e dalla voce registrata di Fausto Ghirardini, grazie alle garbata regia di Angelo Facchetti, che ha dosato delicatezza e umorismo, le due interpreti sono riuscite nella non facile impresa di tenere desta l'attenzione dei piccoli per quasi un'ora: 50 minuti di fantasia al servizio del teatro (e della scienza).gaf</testo>
					</articolo>

					<articolo>
						<titolo>Articolo 7:  Cinema Travagliato premia Bellocchio </titolo>
						<testo>TRAVAGLIATO Cinema come 'strumento di identificazione della Nazione'. È con l'intento di riflettere sull'arte cinematografica - e con uno 'sforzo di carattere culturale' - che il Comune di Travagliato istituisce, da quest'anno, il ciclo 'Incontri Cinematografici', 'un appuntamento che vuole incidere sul panorama culturale bresciano' spiega il sindaco Dante Daniele Buizza. L'evento confluisce nel premio 'Testimoni della Storia', per porre l'accento 'sul ruolo essenziale che il cinema riveste nel rappresentare, costruire, cambiare una Nazione' ha spiegato l'organizzatore e critico cinematografico Giovanni Scolari. Il premio 'Testimoni della Storia 2012' verrà conferito a Marco Bellocchio, 'testimone aulico e coraggioso della nostra moderna storia', Leone d'oro alla carriera a Venezia 2011. Il 28 novembre alle 20.45, al Teatro Comunale di Travagliato, verrà proiettato 'I pugni in tasca', profetica anticipazione di Bellocchio dei venti del '68. E il 4 dicembre (sempre al Teatro Comunale, 20.45), il pubblico potrà dialogare con il regista - reduce da una retrospettiva a lui dedicata in Germania - anche a partire dall'ultimo film 'Bella Addormentata'. Bellocchio, intervistato da Scolari e dal critico Massimo Morelli, riceverà quindi il Premio 'Testimoni della Storia'.a. stop.</testo>
					</articolo>

					<articolo>
						<titolo>Articolo 8:  Classica Stasera i musicisti s'accomodano in salotto L'Ensemble Soledad Sonora chiude al Sancarlino la rassegna 'Scintille di musica'</titolo>
						<testo>BRESCIASaranno 'Cinque musicisti in salotto' a chiudere stasera l'ottava edizione di 'Scintille di musica'.  In scena - appuntamento alle 21 al Teatro Sancarlino, ingresso libero - l'Ensemble Soledad Sonora: Stefania Maratti al flauto, Elena Laffranchi alla viola, Renato Samuelli alla chitarra, Riccardo Crotti al contrabbasso, Domenico Clapasson al pianoforte. Proprio Clapasson sarà il protagonista del concerto, inteso come una sorta di 'personale' del compositore di Coccaglio. Dopo l'iniziale 'Incanto del bosco' tratto da 'La chiamavan Cappuccetto Rosso', saranno eseguiti i sei brani per viola e pianoforte della raccolta 'Petit Cahier du Valloy dou Bouro'. Sarà quindi la volta delle musiche composte per la colonna sonora del film 'La via invisibile' di Franco Michieli, prima di tornare al duo viola-pianoforte con 'Sur le bord du Lys'. In chiusura, pagine da  'L'Enfant Chromatique' e dai cinque Folksongs. L'Ensemble Soledad Sonora è formato da solisti di grande fama e da orchestrali provenienti dai più prestigiosi ensemble italiani. La collaborazione con gruppi vocali o con strumentisti di diversa provenienza e formazione musicale ha da sempre indirizzato le sue scelte stilistiche e di repertorio verso strade alternative e innovative. Compositore e pianista, Domenico Clapasson ha svolto un'intensa attività concertistica in Italia e all'estero effettuando numerose incisioni discografiche, registrazioni televisive e radiofoniche per la Rai, per la Radio della Suisse Romande, per la Televisione Nazionale Spagnola e Tedesca. Musicista particolarmente interessato alle culture musicali popolari, collabora, quale compositore e direttore, con diversi cori italiani. Dal 1997 si dedica alla composizione del repertorio sacro.   È titolare della cattedra di pianoforte principale al Conservatorio di Brescia. Andrea Faini</testo>
					</articolo>

					<articolo>
						<titolo>Articolo 9:  Mannoia Un'intensa e sincera ode ai sentimenti e alla passione Ovazioni a raffica ieri sera al Palabrescia per l'artista romana, che ha riportato con successo in città il tour legato al disco 'Sud'</titolo>
						<testo>nVola e... balla da sola Fiorella Mannoia, in scena ieri sera al Palabrescia per una nuova tappa del 'Sud-Il Tour' in città, di fronte a un migliaio di spettatori entusiasti. Vola sull'onda dei testi che 'denunciano lo sfruttamento del Continente africano': si tratta di canzoni - quelle dell'album in questione - che per la prima volta sono firmate dalla stessa artista romana, la quale balla leggiadra sui ritmi dal forte sapore etnico che hanno caratterizzato tutti gli arrangiamenti live di brani. Sullo sfondo, una parete che rappresenta la roccia, cruda e antica, quasi a evocare l'inizio di una civiltà meravigliosa e - nello stesso tempo - condizionata da 'povertà, guerre e sfruttamento'. Non a caso l'intero album 'Sud', è dedicato a Thomas Sankara, presidente del Burkina Faso dal 1984 al 1987, anno in cui morì assassinato.  Fiorella - accompagnata da sette ottimi musicisti e da due coristi del Senegal -, cammina (scalza) sul velluto grazie ad uno spettacolo collaudato (a maggio di quest'anno si era già esibita nel teatro bresciano) in ogni dettaglio. Quella vista ieri sera è un'artista in forma eccellente, in grado di mettere in primo piano la splendida voce, sempre intonata, oltre all'abilità di muoversi seguendo i ritmi dei pezzi. E che ritmi, visto che oltre la batteria, due set di percussioni imprimono una direzione afro-etnica, anche se poi si spazia dal rap con 'Non è un film', al reggae con 'Via con me'. Eppure la protagonista decide di 'sparare' buona parte dei pezzi classici a inizio show, con i 'Treni a vapore', di grande personalità grazie ai nuovi arrangiamenti, 'Io non ho paura', 'Sally' (con inizio new age, salvo rimettersi subito dopo su binari più consoni), 'I dubbi dell'amore', perla che la Mannoia non dimentica mai di far splendere a ogni suo concerto, ancora così struggente e acclamata. Non mancano ovviamente i brani più recenti, come 'Luce', introdotta dalla voce suadente del percussionista Arnaldo Vacca, 'Se il diluvio scende'. Fiorella non è certo una che le manda a dire e lancia qualche frecciata: 'Io negli anni '60 ero piccola (e qui scatta l'ovazione della platea, ndr), ma a quei tempi eravamo tutti più ingenui e uniti. Oggi invece nessuno sa dove andare perché siamo divisi, rischiando così di essere meglio controllati'. E ancora, sulla questione dell'emigrazione: 'Che piaccia o no il futuro sarà multietnico, anche perché i Paesi ricchi vivono sfruttando e depredando l'Africa, così la povera gente sarà costretta a scappare verso altri Stati, alla ricerca di una vita migliore'. Cambia abito la Mannoia, passando dal raffinato grigio allo sportivo casual, ma sempre illuminata dalla sua chioma rossa. Il finale è super con i 'Cieli d'Irlanda', brano che richiama il fiume inarrestabile di fan sotto il palco e con un sincero omaggio a Lucio Dalla, con un pezzo da brividi, 'Cara', cantato nel silenzio totale della platea. Acme di due ore di concerto, di due ore di ovazioni. Andrea Croxatto  L'emozione si fa voce nDue momenti dell'esibizione di ieri al Palabrescia di Fiorella Mannoia: l'artista romana è tornata in città con il tour del suo ultimo disco, 'Sud' (Reporter - Favretto)</testo>
					</articolo>
			</sezione>
			<sezione>
				<nome>Sezione 18: SPORT</nome>
					<articolo>
						<titolo>Articolo 1: ROMA2 TORINO0 </titolo>
						<testo>ROMA (4-3-3) Goicochea 6, Piris 6, Marquinhos 6.5, Castan 6.5, Balzaretti 5, Pjanic 6.5, Bradley 6.5, Florenzi 6 (20' Marquinho 6), Lamela 6, Osvaldo 6.5, Totti 6 (19' st Destro 6). Allenatore: Zeman. TORINO (4-2-4) Gillet 6, Darmian 6, Glik 6.5, Ogbonna 6, D'Ambrosio 5.5, Basha 5.5, Gazzi 6, Cerci 5 (40' st Diop sv), Bianchi 6, Sgrigna 5.5 (23' st Sansone sv), Santana 5.5 (32' st Verdi sv). Allenatore: Ventura. Arbitro Guida di Torre Annunziata 6. Reti st 26' Osvaldo su rigore, 41' Pjanic. Note Calci d'angolo: 9-4 per la Roma. Recupero: 2' e 4'. Ammoniti: Bianchi, Piris, Ogbonna, Lamela, Sgrigna, D'Ambrosio e Pjanic. Espulso al 28' del secondo tempo per proteste l'allenatore del Torino Ventura. Spettatori: 34.011 dei quali 9.421 paganti per un incasso totale  di 870.385 .</testo>
					</articolo>

					<articolo>
						<titolo>Articolo 2:  Serie A il posticipo Un dubbio rigore lancia la Roma e affossa il Toro </titolo>
						<testo>ROMALa Roma tira un sospiro di sollievo e si lascia alle spalle il derby di una settimana fa. Totti e compagni battono 2-0 il Torino e allontanano i venti di crisi che aleggiano intorno ai giallorossi. Tutto succede nella ripresa: prima il rigore (concesso su segnalazione dell'arbitro di porta Calvarese), per il quale il Torino ha protestato lungamente, messo a segno da Osvaldo; poi il raddoppio di Pjanic, complice la deviazione di Gazzi. La Roma appare bella nel primo tempo, un po' più lenta e stanca nella ripresa, ma è proprio nel secondo tempo che arrivano i gol. Il Torino invece incassa la prima sconfitta esterna dell'anno. Roma subito pericolosa: all'8' contropiede velocissimo di Lamela che serve Osvaldo il cui diagonale è alto. La Roma attacca, il Toro si difende con ordine e prova il contropiede grazie agli esterni Cerci e Santana. Al 18' Totti prova la conclusione con un gran diagonale di destro di poco a lato. Al 43' Marquinhos con un intervento provvidenziale impedisce a Bianchi di battere a rete. Un minuto dopo un rinvio sbagliato di Gillet rischia di diventare una ghiotta occasione per i giallorossi, ma Glik ci mette una pezza. I ritmi nella ripresa calano inevitabilmente. Ma il lei motiv è sempre lo stesso con la formazione di Zeman a cercare il gol. Il boemo richiama in panchina Totti per Destro e poi Marquinho per Florenzi. Il gol arriva al 26' grazie ad un rigore (che fa infuriare i granata) concesso dall'assistente di porta quando Marquinho viene stretto tra Ogbonna e D'Ambrosio. Dagli 11 metri Osvaldo non sbaglia. Ventura è imbestialito per il rigore e si fa espellere dall'arbitro, ma il suo Torino reagisce con veemenza. Ma in contropiede, al 41', Pjanic aiutato dalla deviazione di Gazzi chiude i conti. La classifica: Juventus 32; Inter 28; Napoli e Fiorentina 27; Lazio 23; Roma 20; Catania 19; Atalanta (-2) 18; Parma 17; Udinese e Cagliari 16; Milan 15; Torino (-1) 14; Sampdoria (1-) 13; Bologna, Palermo, Chievo e Pescara 11; Siena (-6) 10; Genoa 9.</testo>
					</articolo>

					<articolo>
						<titolo>Articolo 3:  Contro il Chelsea la Juventus cerca una serata da Campioni Il match di stasera a Torino è una sorta di spareggio con i Blues inglesi. Ma ai bianconeri servono i 3 punti</titolo>
						<testo>TORINODentro o fuori. È il motto della Juventus, ma anche la pura realtà per la notte di Champions che attende i bianconeri. È spareggio pure per il Chelsea, ma con una grande differenza, che i Blues hanno dalla loro due risultati su tre, perché precedono di un punto i bianconeri e nell'ultimo turno hanno la cenerentola Nordsjaelland in casa. Claudio Marchisio fa un appello ai tifosi: 'Oggi voglio una bolgia', perché la paura non avrebbe senso, come conferma anche Angelo Alessio, ma conta solo buttare il cuore oltre l'ostacolo. 'Daremo tutto - assicura il centrocampista - sperando che anche il pubblico faccia altrettanto. Sappiamo che è la partita più importante dell'anno e che il nostro girone, insieme a quello del Real, è il più difficile. Il Chelsea è più esperto a livello internazionale, ma anche noi siamo zeppi di nazionali che hanno affrontato tante partite molto difficili. Non esiste il problema-gol, perché tiriamo di più dello scorso anno e siamo il primo attacco. Il Chelsea è reduce da una sconfitta? Certo, non fa mai bene, ma è un dentro-fuori anche per loro'. Torna Pirlo e Vucinic è convocato, ma non è ancora detto che sarà in campo dall'inizio, perché si è allenato solo ieri. Londinesi senza Terry e probabilmente Lampard, 'ma il Chelsea ha una rosa talmente ampia che l'assenza non si sente: oltre a essere campione d'Europa, ha effettuato massicci investimenti per rinforzarsi', sostiene ancora Marchisio. È quindi Giovinco-Quagliarella la più probabile coppia d'attacco iniziale, 'i migliori in campo con la Lazio', tiene a sottolineare Alessio, con l'evidente scopo di mantenere alto il morale delle due punte. 'Sabato abbiamo costruito tantissimo e questo è l'importante. In due partite avevamo segnato dieci reti - aggiunge Alessio - quindi non abbiamo alcun timore di contraccolpi psicologici, prima o poi torneremo a fare gol'. 'Il Chelsea farà una grande partita' assicura l'italiano Roberto Di Matteo che guida i Blues. Gli echi della sconfitta di sabato con il West Bromwich non si sono ancora spenti, lo spogliatoio è in ebollizione (si parla di un serrato confronto tra i giocatori), ma il tecnico si mostra sereno.  'Sono fiducioso - afferma Di Matteo -, siamo consapevoli dell'importanza del match, in questo momento pensiamo positivo, sarà una gara difficile vogliamo fare una bella partita, anche la Juve è sotto pressione. Lo spogliatoio? Il risultato è stato frustrante ma sono successe cose normali in questi casi. Affronteremo la gara con il giusto spirito'. In caso di eliminazione dalla Champions, però, l'ombra di Guardiola si farebbe sempre più netta. 'Non voglio pensare ad effetti negativi - aggiunge -, sono concentrato sulla partita, questa è la mia priorità'. Sotto osservazione c'è soprattutto la difesa, ma anche Torres non sembra sicuro del posto. Di certo, tornerà Ashley Cole in difesa a sinistra, mentre Lampard non ha recuperato dall'infortunio al polpaccio. 'Non ho ancora deciso la formazione, non svelo le mie idee, faremo l'ultimo allenamento e poi deciderò' dice il tecnico.  Le formazioni Juventus (3-5-2): Buffon, Barzagli, Bonucci, Chiellini, Lichtsteiner, Vidal, Pirlo, Marchisio, Asamoah, Giovinco, Quagliarella. (Storari, Lucio, Caceres, Isla, Pogba Matri, Vucinic). All.: Alessio. Chelsea (4-3-1-2): Cech, Ivanovic, David Luiz, Cahill, A. Cole, Ramires, Hazard, Mikel, Oscar, Mata, Moses. (Turnbull, Azpilicueta, Bertrand, Marin, Lampard, Torres, Sturridge). All.: Di Matteo. Arbitro: Cakir (Turchia). Diretta tv: ore 20.45 Sky Sport1.</testo>
					</articolo>

					<articolo>
						<titolo>Articolo 4:  Grosseto Magrini e Consonni al posto di Somma </titolo>
						<testo>GROSSETOSarà la coppia formata da Lamberto Magrini e Luigi Consonni a guidare il Grosseto.  Dopo l'esonero di Mario Somma, il secondo della stagione dopo quello di Francesco Moriero, il presidente Piero Camilli ha deciso di affidarsi al tecnico umbro con esperienze soltanto di serie C2 e alla vecchia bandiera dei maremmani (nella foto in un contrasto con Baiocco in Grosseto-Brescia di tre anni fa) al quale non era stato rinnovato il contratto da giocatore nel giugno scorso. Ieri la nuova, strana coppia ha guidato il primo allenamento. La squadra intanto è in silenzio stampa, parlerà solo il presidente.  Nel frattempo i tifosi del Grosseto hanno scritto una lettera di protesta per il mancato minuto di silenzio in ricordo delle vittime del maltempo in Maremma.  Tifosi che già in occasione dell'ultimo match interno avevano protestato sventolando fazzoletti contro quelli che considerano torti arbitrali subiti dalla squadra biancorossa.</testo>
					</articolo>

					<articolo>
						<titolo>Articolo 5: PossaParola Le emozioni date dal Rigamonti e dalla squadra  </titolo>
						<testo>Che emozione tornare sul prato del Rigamonti! Me lo ha chiesto Sky domenica e sono contento di aver accettato: ho visto una bella partita e un bellissimo Brescia, provando sensazioni particolari. Prima di tutto la nuova Curva Nord: non l'avevo mai 'vissuta' dal campo, l'impatto è notevole, la voce dei tifosi durante la partita si sente eccome. Ho riprovato emozioni di quando indossavo la maglia delle rondinelle ed è proprio in partite come queste che mi piacerebbe tornare a giocare. Ho ritrovato gli amici, è stato un piacere salutarli. La possibilità di vedere a bordo campo la partita ha di fatto confermato tutto ciò che ho detto nelle scorse settimane: il Brescia è una squadra che sa quello che vuole, attaccata al risultato, che non perde mai gli equilibri né se va sotto nel punteggio né se cambia modulo tattico, come è successo domenica nella ripresa. Anzi, il grande merito di Calori è stato di azzeccare la mossa giusta per mettere in difficoltà l'avversario. Sia chiaro, per i primi 30 minuti abbiamo visto un grande Sassuolo, agevolato anche da un Brescia che faticava a chiudere su Missiroli e sugli esterni bassi. Dopo il pareggio di Corvia però, sommato al cambio di modulo, le rondinelle hanno letteralmente dominato la prima della classe; il 4-3-1-2 ha permesso a Budel di restare più basso e di essere a tutti gli effetti il regista della squadra senza avere pressione, visto che i neroverdi non riuscivano ad andare a prenderlo. Forse il punto fa più comodo al Sassuolo a livello di classifica, ma moralmente è una botta di stima clamorosa per i biancazzurri. Che non va assolutamente dispersa. Sabato ad esempio c'è il Grosseto, il polo opposto rispetto al Sassuolo con il suo ultimo posto. La classica partita che va preparata più a livello mentale che tecnico-tattico. Il Brescia ha dimostrato di valere la prima della classe, a tratti di essere anche superiore: se lo deve a maggior ragione ricordare contro la cenerentola del torneo.</testo>
					</articolo>

					<articolo>
						<titolo>Articolo 6:  Arcari 'Avere più soluzioni per giocarcela con tutti' Lode a Calori 'bravissimo nel leggere le partite'. Il terzo portiere Russo operato al menisco </titolo>
						<testo>BRESCIA La grande forza di una squadra non sta nel non sbagliare mai - perchè in fondo è impossibile - ma al contrario nel capire quando e come si può cambiare per raddrizzare un possibile errore. Calori ha saputo farlo egregiamente nel match col Sassuolo, attraverso un cambio tattico che non solo ha permesso di tenere testa alla prima della classe, ma addirittura di arrivare a sfiorare il colpaccio. Un nuovo assetto che dà quindi maggiori alternative.  Michele Arcari, da portiere che tutto vede e tutto osserva, se ne è accorto, eccome. Tanto da affermare che proprio il cambio di modulo è stata la chiave di volta della partita contro il temibile avversario. 'Un tecnico deve avere le capacità di vedere le carte in tavola e di saper muoversi di conseguenza. Calori è un allenatore bravissimo e lo ha dimostrato anche stavolta. Ha saputo leggere la partita e capire di cosa avevamo bisogno in quel momento. E grazie alle sue mosse abbiamo schiacciato in area nientedimeno che il Sassuolo'. Peccato però che non sia arrivata la vittoria... 'Sì è un peccato, perchè abbiamo sofferto un po' all'inizio, ma dopo il gol e soprattutto nel secondo tempo li abbiamo messi sotto e abbiamo sfiorato la rete del 2 a 1 a più riprese. Sfortunatamente non è arrivata ma questo non sminuisce la nostra prestazione. Devo fare  i complimenti alla squadra per come ha giocato, contro una formazione che forse non era mai stata messa così in difficoltà'. I giocatori del Sassuolo hanno protestato per la  vostra rete del pareggio, che secondo loro era viziata da un fallo di Corvia su Pomini. Lei da portiere cosa ne pensa? 'Tendo sempre a prendere le parti dei colleghi, tuttavia sul nostro gol non mi è sembrato di vedere alcun comportamento falloso: Corvia è stato molto bravo a rubare il tempo al portiere e a mettersi tra Pomini e la palla. Poi è stato ancora più bravo a rimanere fermo e a metterci il piede con la palla in caduta. Quindi penso non ci sia molto da protestare'. Il Brescia intanto ieri ha ripreso gli allenamenti al San Filippo in vista del match di sabato a Grosseto. Assente Cragno (impegnato con l'Italia Under 19), oggi l'altro portiere Russo verrà sottoposto ad intervento dopo la lesione subita al menisco. Rientrato in gruppo Martina Rini, personalizzato per Budel (squalificato per un turno), Sodinha e Rossi. Oggi allenamento alle 15. Infine da ieri Pietro Strada, responsabile del settore giovanile biancoazzurro, ha conseguito il diploma di direttore sportivo al pari delle ex rondinelle Bega, Ambrosetti, Marino e Filippo Galli.</testo>
					</articolo>

					<articolo>
						<titolo>Articolo 7:  Brescia Il pifferaio magico e i topolini trasformisti  La gara con il Sassuolo ha messo in mostra una squadra capace di cambiare pelle </titolo>
						<testo>BRESCIALa sindrome del pallone bucato ha tormentato tutti, prima o poi. La paura di vedere il giocattolo dei desideri che non rimbalza più è un fantasma che Alessandro Calori ha deciso di combattere facendo scorta. Di moduli. La partita con il Sassuolo ha scoperchiato la capacità del tecnico biancoazzurro di essere pifferaio magico e l'adattabilità dei topolini biancoazzurri nel seguirlo. Quelli che Cassano chiamerebbe 'soldatini', accezione mica negativa nel calcio dove il gruppo e l'unità d'intenti non possono essere solo parole al vento, altro non sono che un insieme di giocatori fedeli al proprio allenatore. Di più. Disponibili. A sperimentare per consolidarsi.  Alessandro Calori è uomo che viaggia tenendo nella valigia sempre un vestito per ogni evenienza. Gli piace far giocare un calcio d'attacco e avere un modulo standard, ma non è un integralista. E cerca di avere sempre un asso nella manica. 'La nostra evoluzione naturale è il 3-4-1-2' disse solo una settimana fa Alessandro Calori. Il tridente dall'inizio era nell'aria. Si è materializzato e ha fatto pure bene. Quando parla di 'evoluzione naturale', il mister ricorda anche che quest'estate tutto partì così. Segno che qualche promessa in sede di mercato gli era stata fatta.  Nelle amichevoli di Temù e con la Cremonese in coppa Italia il modulo era lo stesso di domenica scorsa: De Blasis e Benali ad alternarsi dietro le punte che erano Caracciolo e Mitrovic. Il mancato tesseramento dell'argentino, l'operazione all'appendice dell'ex Manchester City e le promesse non mantenute dal piccolo Ibra hanno consigliato 'Sandrone' a rivedere qualcosa. Ecco quindi il 3-5-2 di Crotone rimasto tale fino al 3-5-1-1 di Bari e trasformato in 3-4-2-1 con la Ternana e a Cesena.  Al cospetto del Sassuolo si è visto anche di più. Si sono visti tre moduli in una partita. Dopo aver iniziato con Arcari in porta; la filastrocca De Maio-Salamon-Stovini in difesa, Zambelli-Budel-Lasik-Daprelà a centrocampo, Saba dietro Caracciolo e Corvia, Calori ha modificato la squadra proponendo per la seconda volta da quando è a Brescia la difesa a 4 (il precedente l'anno scorso al debutto a Livorno): Zambelli e Daprelà esterni bassi, Salamon e De Maio centrali davanti ad Arcari, un centrocampista in più (Bouy) per aiutare Budel e Lasik, invariati i magnifici tre là davanti.  Nel finale si è visto anche un 4-3-2-1 con difesa e centrocampo rimasti uguali e Scaglia, in sostituzione di un esausto Caracciolo, trequartista insieme a Saba dietro Corvia (poi sostituito da Picci).  Tre moduli diversi eppure sempre un buon Brescia. Discutibile la testi secondo cui la squadra si è espressa meglio solo con il cambio di modulo. Nell'ultimo quarto d'ora del primo tempo in campo c'era ancora il 3-4-1-2 eppure si sono viste solo tracce biancoazzurre con le occasioni di De Maio e Caracciolo che avrebbero potuto raddoppiare il gol di Corvia.  Calori sa che un vicino poco paziente, una maestra zelante e un cancello appuntito sono sempre dietro l'angolo. Per non vedere il pallone bucato servono alternative.  Cristiano Tognoli</testo>
					</articolo>

					<articolo>
						<titolo>Articolo 8: BASKET Serie A: Milano vince a Cremona nel posticipo  </titolo>
						<testo>CREMONA L'EA7 Armani Milano si è imposta 78-59 a Cremona sul parquet della Vanoli nel posticipo dell'ottava giornata della serie A di basket maschile. Per il quintetto milanese 17 punti di Langford e 15 di Hairston. In doppia cifra anche Stipcevic (12) e Hendrix (11), mentre Basile ha chiuso con 8. Per la Vanoli, invece, da sottolineare i 15 punti di Harris, i 12 di Vitali e gli 11 di Stipanovic. Grazie a questo successo la squadra di Scariolo sale ad 8 punti; mentre i cremonesi di Caja restano a quota 4.</testo>
					</articolo>

					<articolo>
						<titolo>Articolo 9:  Serie A donne Ferrandi:  crociato ko, out 4 mesi </titolo>
						<testo>nBrutte notizie dall'infermeria per il Brescia di serie A femminile. Il responso degli accertamenti effettuati da Giulia Ferrandi dopo lo scontro avvenuto durante Brescia-Perugia ha confermato quanto si temeva, la rottura del legamento crociato del ginocchio sinistro che la costringerà ad almeno 4 mesi di stop. Continua così la cattiva sorte per il Brescia che negli ultimi 6 mesi ha perso per infortunio anche Gozzi e Zanoletti.</testo>
					</articolo>

					<articolo>
						<titolo>Articolo 10:  Elezioni Crl No a Bonfrisco sì Mazzola e Belloli </titolo>
						<testo>nQuesta volta è l'arbitro a finire fuorigioco. Anche se lo stesso ex direttore di gara di serie A ed ora dirigente del Seregno Angelo Bonfrisco fa sapere di non aver in mano alcuna comunicazione ufficiale (che secondo l'articolo 9 delle norme procedurali va fatta entro due giorni dalla presentazione delle candidature, il cui termine scadeva alle 13 di sabato scorso) e la Commissione disciplinare lombarda ha incredibilmente ritenuto di non dover ufficializzare le decisioni prese. Pare però che l'esclusione di Bonfrisco dal novero dei candidati per l'elezione a presidente della federcalcio lombarda non sia definitiva solo perché dal momento della comunicazione, l'ex fischietto di Villasanta ha 24 ore di tempo per fare ricorso. L'ok - già da qualche giorno - era invece giunto per Felice Belloli, il presidente uscente che si ricandida, e per Sandro Mazzola, il candidato di prestigio che vuol portare una ventata di novità nell'ambito del Crl.f. d.</testo>
					</articolo>

					<articolo>
						<titolo>Articolo 11:  Diritti tv La serie A si divide la torta Zamparini lo definisce 'malloppo' e non vota. Al Csi le multe del Giudice sportivo</titolo>
						<testo>MILANOMaurizio Zamparini, il presidente del Palermo, li ha lasciati 'da soli a dividersi il malloppo', e anche il Chievo, come aveva annunciato, ha mantenuto il suo voto contrario. La ripartizione dei diritti tv per il triennio 2012/'15 in Lega calcio, però, è cosa fatta. L'assemblea di serie A l'ha approvata con 16 voti favorevoli, l'astensione di Fiorentina e Napoli e due voti contrari. Quasi un miracolo, se si pensa al tormentone infinito dei primi due anni di applicazione della legge Melandri.  'Oggi abbiamo fatto qualcosa di più dell'ordinario, è un passaggio questo di straordinaria importanza - ha commentato il presidente della Lega Maurizio Beretta -. Fare presto e bene la ripartizione dei diritti televisivi era essenziale per dare certezze a tutto il movimento'. 'È stata risolta a monte una questione di vitale importanza che arriva alla fine di un processo che ha prima consentito di produrre risorse e poi di trovare l'accordo per dividerle', ha aggiunto Beretta per nulla turbato dalla minaccia di impugnativa di Zamparini.  Per arrivare rapidamente a una soluzione si è scelto di mantenere invariata l'intelaiatura della ripartizione: oltre al 40 % che la legge stabilisce debba essere diviso in parti uguali, si sono mantenute le percentuali del 5 % per la popolazione, il 5 % dei piazzamenti, il 15 % della classifica degli ultimi 5 anni e il 10 % per la tradizione. I margini di incremento saranno dedicati per 17 milioni al piazzamento delle prime dieci, e 30 milioni al rinforzo del cosiddetto paracadute, i soldi per le tre società che retrocedono. L'assemblea ha infine deciso che una parte degli importi delle multe comminate del giudice sportivo saranno destinate, in collaborazione con Tim e Csi, a finanziare il calcio degli oratori.</testo>
					</articolo>

					<articolo>
						<titolo>Articolo 12:  FeralpiSalò Malgrati: 'Ingenui, sfortunati ma anche penalizzati dall'arbitro' </titolo>
						<testo>SALÒDopo la beffa rimangono solo rabbia e delusione, ma bisogna guardare avanti. Questo in sintesi è il Malgrati pensiero all'indomani del pareggio casalingo della FeralpiSalò contro il Portogruaro. Domenica Andrea, difensore centrale classe '83 proveniente dalla Tritium, non ha disputato una grande partita, anche perché di fronte aveva Luigi Della Rocca, che è uno dei migliori attaccanti della categoria. 'È vero che ha realizzato la doppietta decisiva per il pareggio - commenta Malgrati -, ma non è tutta colpa nostra. Sulla prima rete c'è stata purtroppo un'incomprensione con il nostro portiere, mentre sulla seconda l'attaccante veneziano è stato anche un po' fortunato, perché prima ha colpito il palo, poi la sfera gli è tornata sui piedi. Peccato, perché avevamo già la vittoria in pugno e non meritavamo di pareggiare'. Tra l'altro dopo pochi minuti dall'inizio del match la FeralpiSalò ha protestato vivacemente per un calcio di rigore non assegnato a Montella: 'Io ho sentito pure il rumore del contrasto tra giocatore e portiere - commenta Malgrati -. Secondo me era un fallo nettissimo ed era un episodio che avrebbe potuto cambiare la partita, perché oltre al penalty ci stava anche l'espulsione. Invece l'arbitro ha deciso che tutto era regolare. Non ci potevamo credere'. La squadra di Remondina sta comunque migliorando sotto il profilo del gioco: 'Stiamo facendo grandi passi in avanti rispetto all'inizio del campionato. Cerchiamo di mettere in pratica il calcio che vuole il mister ed i risultati stanno arrivando. Siamo sulla buona strada e abbiamo grandi margini di miglioramento. Speriamo solo di avere un po' più di fortuna'. Dopo il Portogruaro, ora in dieci giorni i verdeblù dovranno affrontare tre sfide delicate: il recupero esterno di domani contro il Südtirol, la sfida di Carpi (contro la seconda della classe) in programma domenica 25 e la gara interna contro la capolista Lecce del 2 dicembre. 'Ora si apre un ciclo difficile - conclude Malgrati -, perché affronteremo squadre di alta classifica. Noi però giochiamo sempre allo stesso modo, cercando di rimanere umili e concentrati. Ma in futuro dovremo anche cercare di essere meno ingenui, soprattutto per evitare di subire altre beffe come quella di domenica'. Enrico Passerini</testo>
					</articolo>

					<articolo>
						<titolo>Articolo 13:  Lumezzane Vigorito, le mani sul successo 'A Bergamo la miglior giornata dell'anno Su Andrea Belotti una parata davvero incredibile'</titolo>
						<testo>LUMEZZANESulla vittoria di domenica del Lumezzane a Bergamo contro l'AlbinoLeffe c'è stampata l'impronta delle manone di Mauro Vigorito. Con alcuni grandi interventi, il portiere rossoblù ha impedito ai bergamaschi di completare la rimonta ed ha fatto intascare alla propria squadra tre punti preziosi per la scalata alle zone alte della classifica. 'Sono davvero contento, è stata una grande giornata per me e per la squadra. Ma quel che più conta è l'essere riusciti a bissare il successo con il Lecce, dando un segnale di continuità'. Vigorito era arrivato anche sul colpo di testa di Cissè dopo il quale è arrivato il gol orobico. 'Peccato, ormai pensavo che il più fosse fatto, invece Mauro Belotti era appostato davanti alla porta ed ha ribadito in gol sulla mia respinta . Ci sono rimasto male...'. A rimanerci male sul fronte opposto è stato invece l'altro Belotti, Andrea, che si è visto deviare in angolo dal portiere del Lumezzane la palla del pareggio verso la mezz'ora della ripresa. L'intervento in assoluto più difficile da quando Vigorito è a Lumezzane: 'Se ci ripenso, ancora non so come ho fatto. Il tiro era molto forte ed anche angolato, sono stato favorito dal fatto che Belotti non è riuscito a tenere la palla bassa. Sono rimasto in piedi sinché ho potuto e poi mi sono buttato. Mi è andata bene'. Il Lumezzane, che aveva dominato nei primi 20 minuti, ha rischiato di essere ripreso: 'Non dobbiamo dimenticare che abbiamo giocato tre partite dispendiose nell'arco di una settimana e su campi anche pesanti. Dopo la gara con il Cuneo è arrivata quella con il Lecce, che ci ha costretto agli straordinari perché abbiamo giocato in dieci per un'ora, quindi era logico pensare ad un calo fisico nell'ultima parte della gara con l'AlbinoLeffe. Siamo stati bravi soprattutto a segnare i primi due gol quando ancora avevamo benzina'. Per Vigorito il campionato non era iniziato sotto una buona stella, con quell'infortunio nella gara con il Portogruaro; poi, invece, il portiere sardo ha sempre preso più confidenza nei suoi mezzi. 'È così - commenta il portierone rossoblù -, pure per la squadra, che sta acquisendo la giusta mentalità, anche se in realtà abbiamo sempre saputo di essere competitivi'. La domenica si è chiusa con un segno ancor più positivo per il buon pareggio del suo Cagliari a San Siro. 'Quando sono uscito dal campo, il Cagliari stava vincendo e pensavo che potesse essere una giornata d'en plein. Con l'Inter è invece finita 2-2, ma va bene lo stesso, anche perché ha segnato una doppietta Sau. Era mio compagno di convitto alle giovanili, si merita tanta fortuna'. Il Lumezzane tornerà già domani in campo nella gara di Coppa Italia con il Bassano, poi, finalmente, il salutare turno di riposo in campionato. Sergio Cassamali</testo>
					</articolo>

					<articolo>
						<titolo>Articolo 14: TELETUTTO Una serata tra LegaPro e Dilettanti </titolo>
						<testo>nStasera (ore 20.30) su Teletutto torna l'appuntamento con 'Parole di calcio LegaPro 1'. In studio con Erica Bariselli il centrocampista del Lumezzane Daniele Giorico ed il responsabile del settore giovanile della FeralpiSalò Emanuele Filippini.  A seguire (21.30) torna 'Dilettanti in rete', il programma dedicato ai campionati dalla serie D in giù condotto da Angela Scaramuzza e Fabio Tonesi. Tra gli altri, ci saranno in studio il capitano del Brescia femminile Elisa Zizioli, l'ex allenatore della Bedizzolese Gianandrea Grazioli e l'attaccante del Folzano Pietro Bianchi. Inoltre le immagini di Seregno-Darfo Boario di serie D, Vallecamonica-Stezzanese di Eccellenza, Pian Camuno-Vertolese di Prima categoria e Brescia-Grifo Perugia di serie A femminile.</testo>
					</articolo>

					<articolo>
						<titolo>Articolo 15: PER LA GIORNATA DEL BAMBINO La Centrale McDonald's al servizio dei piccoli malati </titolo>
						<testo>BRESCIAIn occasione della Giornata Mondiale del Bambino, oggi, 20 novembre, la McDonald's promuove in Italia una raccolta fondi per aiutare la 'Fondazione per l'infanzia Ronald McDonald's Italia', un'istituzione benefica che offre sostegno e risorse necessarie alle famiglie che hanno un figlio gravemente malato. Brescia è una delle città nelle quali la solidarietà e la volontà di molti hanno permesso di costruire una Casa Ronald McDonald's, dove i bambini malati che vengono a curarsi nella nostra città possono vivere, insieme a mamma e papà, durante il periodo difficile delle cure.  Per questo oggi al ristorante McDonald's di Campo Grande la giornata sarà dedicata alla raccolta fondi in favore della Fondazione. Si comincia alle 17.15 con lo spettacolo di Ronald McDonald's per i più piccoli e si continuerà poi con l'arrivo della Centrale McDonald's Brescia, la squadra bresciana di volley maschile di serie B1. I ragazzi si metteranno dietro al bancone, serviranno i clienti e chiederanno loro un'offerta per la Fondazone. f. m.</testo>
					</articolo>

					<articolo>
						<titolo>Articolo 16:  Bassa Bresciana La prima vittoria per provare a risalire la china </titolo>
						<testo>ISORELLAFinalmente. La legge dei grandi numeri dice che prima o poi sarebbe successo. E per la Bassa Bresciana di Promozione i numeri cominciavano a diventare preoccupanti. Certo, si sapeva che avrebbe potuto essere un campionato difficile per la società del presidente Angelo Berettera, ripescata in estate in Promozione dopo un campionato di Prima Categoria da protagonista. Con attenzione la società si è mossa sul mercato, rinforzandosi in tutti i reparti, ma dopo 11 giornate di campionato la squadra diretta da Pietro Cabassi, subentrato a stagione iniziata a Lorenzini, era ancora senza vittorie, e soprattutto tristemente all'ultimo posto in classifica con soli 3 pareggi e 8 sconfitte. Domenica, però, al dodicesimo tentativo la vittoria è arrivata. Rotonda e netta, contro un avversario di buon livello come il Marmirolo, che però è uscito dal comunale di Isorella battuto 3-0. Un bottino di reti di un certo peso, se si pensa che nelle prime 11 giornate la squadra rossocrociata ne aveva messe a segno solo due, mentre nelle restanti 9 uscite i bassaioli erano rimasti a secco, pur riuscendo ad ottenere tre pareggi (contro Castellucchio, Concesio, NaveCortine) ovviamente in bianco. Il reparto offensivo sembra essere quello più in difficoltà, dopo la partenza del bomber Ermanno Panina. Ma in avanti ci sono uomini di esperienza e dalle indubbie qualità come Alessandro Tavolazzi e Daniele Smussi. A loro è affidato il compito di riportare a galla la Bassa, che intanto, grazie ai 3 punti, ha lasciato l'ultimo posto in classifica, scavalcando lo Sporting Calcinato. La rincorsa alla salvezza è lanciata: il difficile test sul campo della capolista Asola rappresenterà domenica un ulteriore banco di prova per i bresciani. Luca Prandini</testo>
					</articolo>

					<articolo>
						<titolo>Articolo 17:  Tennis tavolo A2 maschile: Tt Brescia da solo in vetta </titolo>
						<testo>BRESCIA Nella quarta giornata di andata del campionato di serie A2 maschile di tennis tavolo, vittoria per il Tt Brescia, che espugna il campo del Verres 4-0. La squadra del presidente Francesco De Petra, pur soffrendo in qualche set, ha demolito gli avversari grazie alla doppietta di Nicola Di Fiore (3-1 sia su Alessandro Balestra sia su Stefano Guerrini) ed ai punti di Paolo Gusmini (3-0 su Guerrini) e Gyorgy Szilard (3-0 su Luca Ziliani). Con questa affermazione, l'ambiziosa formazione biancoazzurra sale solitaria al comando della classifica a quota 7 punti. Nella prossimo giornata, domenica 2 dicembre alle 15, il Tt Brescia ospiterà il Modena. Nel girone A del campionato di A2 femminile continua l'ottima momento di forma del Coccaglio. La formazione franciacortina è riuscita a cogliere due ottime vittorie contro Novara (4-0) e Tramin (4-2), sfruttando l'eccellente stato di forma di alcune giocatrici chiave. Questa doppia vittoria consente alla formazione bresciana di insediarsi al secondo posto alle spalle della capolista Eppan. Nello stesso raggruppamento pronto riscatto dell'Alto Sebino A che, dopo la sconfitta patita contro l'Eppan, si riprende infliggendo un sonoro 4-2 al Novara. Grandi protagoniste di questa vittoria sono state Francesca Trotti, Veronica Mosconi ed Elisa Trotti, quest'ultima impostasi in due gare. La formazione della Valcamonica sale così a quota 5 punti. Non conosce fine, invece, la crisi dell'Alto Sebino B. L'ennesima sconfitta rimediata con il Trieste (4-1) lascia la formazione in fondo alla classifica del girone B, ancora a quota zero.crox</testo>
					</articolo>

					<articolo>
						<titolo>Articolo 18:  Il caso Maglietta pro-Speziale: 3 anni di daspo Il provvedimento è della Questura di Catanzaro, ma indaga anche la Figc</titolo>
						<testo>CATANZAROTre anni lontano dai campi di calcio. Arriva dal questore di Catanzaro Guido Marino, sotto forma di Daspo, il primo provvedimento nei confronti di Pietro Arcidiacono, il ventiquattrenne attaccante catanese del Cosenza calcio che sabato scorso ha pensato di festeggiare un gol esibendo una maglietta con la scritta 'Speziale innocente'.  Un provvedimento accolto dal plauso della vedova dell'ispettore capo della polizia di Stato, Filippo Raciti, ucciso durante gli scontri fra i tifosi del Catania e del Palermo, il 2 febbraio 2007, e per la cui morte Antonino Speziale è stato condannato a otto anni di reclusione per omicidio preterintenzionale con sentenza passata in giudicato. Ha usato parole dure, Marisa Grasso, per commentare quanto successo. 'Sono contenta - ha detto - per il Daspo emesso dalla Questura di Catanzaro. Con quella maglietta Arcidiacono ha offeso i miei figli. Chieda loro scusa, perché non prova a solidarizzare con loro, che da quasi sei anni non possono più pronunciare la parola papà?'. Per Arcidiacono i problemi però potrebbero non finire con l'allontanamento dagli stadi. Il procuratore federale della Figc, Stefano Palazzi, aprirà a sua volta un fascicolo sulla vicenda, ma soprattutto, gli uomini della polizia di Stato, che nelle prossime ore notificheranno il Daspo al calciatore, hanno anche inviato un rapporto alla procura della Repubblica di Lamezia Terme per valutare se sussistano reati penalmente perseguibili a carico del calciatore. E, forse, non solo per lui. Alla Digos di Cosenza, infatti, i colleghi di Catanzaro hanno chiesto un ulteriore approfondimento per verificare se possano emergere responsabilità anche a carico di altri.</testo>
					</articolo>

					<articolo>
						<titolo>Articolo 19:  La storia Dal Senegal un piccolo Ibra Ibrahim Faye Pape, attaccante del Ciliverghe, è approdato in Eccellenza lo scorso anno dopo 4 stagioni nelle serie minori. Come il 'grande Ibra' viene dal karate</titolo>
						<testo>MAZZANODalle strade polverose del Senegal ai campi verdi dell'Eccellenza. Cambiando vita, cambiando sport, cambiando categorie nel segno di Zlatan Ibrahimovic. Da cui Ibrahim Faye Pape, attaccante del Ciliverghe, ha preso il soprannome e col quale condivide la storia sportiva, iniziata nel mondo delle arti marziali. Il 'piccolo Ibra' domenica contro l'Orsa ha segnato il terzo gol in campionato e dopo un anno e mezzo è uno dei centravanti più conosciuti dell'Eccellenza, ma quello che non tutti sanno è che Faye Pape viene dal basso, dagli amatori, e per molti anni a calcio giocava solo per divertimento. Arrivato in Italia nel 2006 per raggiungere i genitori, il giovane di Dakar che ora risiede a Montichiari e lavora in un colorificio, per tenersi in forma gioca nei campionati minori con la squadra del suo titolare.  Lì lo nota Mauro Marocchi che lo propone alla Pro Desenzano nel 2009. Mario Donelli però non lo ritiene utile alla causa e problemi di tesseramento fanno saltare il suo approdo sul Garda. Che viene però solo rimandato di un anno. Nel dicembre 2010 entra a far parte della rosa di Cartesan ed il calcio bresciano si accorge di lui: 'Sono arrivato insieme a Maspero - ricorda Faye Pape - ed è tutto diverso rispetto agli amatori. Devo migliorare molto, perché un attaccante deve fare tanti gol. Io ne ho fatti dieci l'anno scorso: ora sono a tre, ma voglio arrivare almeno a 15'. Potenza fisica devastante, abilità nel colpo di testa e quell'elasticità mutuata dal karate fanno di Ibra un vero... piccolo Ibra. Il 23enne senegalese come il grande svedese viene dalle arti marziali: 'Zlatan è il mio idolo - spiega - perché come me faceva karate. Io l'ho praticato dall'età di cinque anni, sono stato campione d'Africa con la Nazionale e con il Senegal a 17 anni ho partecipato anche al campionato del Mondo in Finlandia'. Nato come centrocampista, Faye Pape si è poi scoperto attaccante, ma ha dovuto superare molti ostacoli: 'Nel mio Paese giocavo solamente nei tre mesi estivi: durante la scuola mio padre non voleva, perché non voleva che trascurassi gli studi. In Italia ho avuto molti problemi con i tesseramenti, ho dovuto aspettare quasi quattro anni per debuttare in Eccellenza. Il gol più bello? Al San Paolo D'Argon, due stagioni fa, una rovesciata ad Ambrosio'. Forse ha ragione lui. Forse il 'Piccolo Ibra' il gol più bello l'aveva già realizzato battendo scetticismo e burocrazia. Emergere dalla polvere: si può fare. Parola di Ibra. Fabio Tonesi</testo>
					</articolo>

					<articolo>
						<titolo>Articolo 20: CUCCIAGO67 PONTEVICO54 </titolo>
						<testo>CUCCIAGO Farinello 13, Corbetta 4, Boscolo 4, Tunguz 7, Cattaneo, Longoni 8, Borghi 13, Bergna 11, Sordelli, Pogliana 7. All.: Filocamo. WAL-COR PONTEVICO Fontana 11, Ghirardi, Dalla Piccola, Scalvini, Gozzoli, Bricchi 14, Legati 4, Vida 21, Lani 2, Zonda 2. All.: Cattaneo. Arbitri Meteora di Varese e Parisi di Como. Parziali 12-11; 43-24; 56-38.</testo>
					</articolo>

					<articolo>
						<titolo>Articolo 21: CANTÙ83 BRIXIA44 </titolo>
						<testo>CANTÙ Battaglini 15, Luisetti 26, Molteni 19, Tarragoni 6, Busnelli 2, Romanò 6, Balzarotti 4, Bragotto 3, Volpi 2, Broggi. All.: Zonta.  BRIXIA Caserta 2, Rosa, Marcolini 12, Landi, Pietta 9, Dieng 3, Frasca 16, Leonardi 2, Guizzo, Dabre, Longi, Delle#180;Acqua. All.: Zanardi. Arbitri Musmeci e Lattuada di Como. Parziali 30-10; 46-16; 62-27.</testo>
					</articolo>

					<articolo>
						<titolo>Articolo 22:  Fipav Confermata Tiziana Gaglione alla presidenza </titolo>
						<testo>'Il risultato era scontato - ha detto Tiziana Gaglione - ma sono felice di aver ricevuto l'appoggio delle società ed entusiasta di poter continuare a lavorare per alzare ulteriormente la qualità della nostra pallavolo'. l. t.</testo>
					</articolo>

					<articolo>
						<titolo>Articolo 23:  Serie D  Palazzolo perde il primo posto a Cividate </titolo>
						<testo>nNella sesta giornata del campionato di serie D di volley vittoria per 3-0 del Trasporti Zizioli sull'Asd Carobbio. Nello stesso raggruppamento la Meccanica pi.erre Lonato e la Whitford Fornaci non mollano un colpo e continuano appaiate la loro corsa in vetta al girone F. Per le gardesane il successo arriva sulle cugine dell'Azzurra Mav Gas (3-0), mentre il Whitford Fornaci si impone sul Curtatone (3-0). Epilogo di gara felice anche per la Tecnofuturo Borgasotollo che intasca l'intero bottino nella gara contro il Burgherking Montirone (3-0) mantenendo così il contatto con la vetta. Terminata al tie-break il derby di metà classifica tra il Bipack Gs Chiari e il Terzo Tempo Manerba.  Quarta vittoria consecutiva per il Volley Rovato Despar che dopo aver vinto 3-2 il derby nel posticipo di martedì scorso contro il Chiari, vince anche il match esterno contro Viadana (3-0). Netta vittoria, nel girone E anche per la Gardonese che mantiene il contatto con la vetta imponendosi sul Volley Bassa Bergamasca 3-0, mentre l'Ina Assitalia Pg è costretta ad arrendersi 3-1 alla terza della classe del Gorgonzola. Nel maschile, brusco scivolone della Liborio Palazzolo che, al rientro dal turno di stop, sconfitta nella partita esterna contro il Cividate (3-1), perdendo anche il primo posto in graduatoria.  Stessa sorte anche per l'Inoxea Prealpino e per la polisportiva Juventina, la prima arresasi al Grassobbio 3-1, mentre la seconda è stata sconfitta fuori casa dall'Exell Bergamo (3-1). È tornata a vincere invece la Radici Cazzago che stronca sul nascere la scalata alla classifica del Soleluna Leonessa Brescia, cominciata la scorsa settimana, infliggendogli un 3-1. s. d. v.</testo>
					</articolo>

					<articolo>
						<titolo>Articolo 24:  Volley Serie C Alle ragazze di Vobarno  il derby col Virle </titolo>
						<testo>nImpresa della nuova Bstz Vobarno che si aggiudica il derby della sesta giornata del campionato di serie C di volley, battendo 3-1 il Virle Rezzato primo in classifica. Con questi tre punti Azzini e compagne si posizionano a ridosso della zona play off, oltre a infliggere la prima sconfitta della stagione alle ragazze di Ghilardi. L'avvio delle valsabbine non era stato dei migliori: sotto 6-0 a inizio primo set, hanno faticato a trovare il ritmo, ma è bastato un time out e una strigliata di coach Danesi per cambiare la partita: al ritorno in campo è cominciato lo show delle padrone di casa, che prima hanno raggiunto le ospiti sul 9-9 per poi vincere il set 25-23 e il secondo 25-14. Nel terzo set un moto d'orgoglio di Ghio e compagne rimette in discussione il risultato, ma la rimonta dura solo un set, il terzo (25-19), dopodiché sono ancora le padrone di case a dettare legge chiudendo la gara 25-19. Sempre nel femminile, l'Iseo Serrature Pisogne ha affondato l'Asd Novate 3-1 scavalcando le meneghine in classifica e conquistando così la terza piazza. Stesso risultato ma dall'esito meno felice per la Supercyclon Gussago che ha conquistato d'orgoglio il primo set del match contro la capolista Cantù prima di arrendersi 3-1. Non è riuscita l'impresa di battere la prima della classe al Bioasfalti Bedizzole, sconfitto 3-0 dal Brembate. Tra i ragazzi, il Noleggio Lorini Montichiari vince 3-1 in casa contro l'Asola, mentre il Geopietra Villanuova perde 1-3 contro l'Usd Scanzorosciate. Disco rosso (3-2) anche per l'Asd Remedello contro i forti mantovani del Castiglione. Nel girone C, il Valtrompia annienta il Bollate 3-0, mentre la Tempini Azzano esce sconfitta al tie break dallo scontro al vertice con il Gonzaga Milano.</testo>
					</articolo>

					<articolo>
						<titolo>Articolo 25: SERIE B FEMMINILE Pontevico sconfitto a Cucciago  Brixia travolta a Cantù  </titolo>
						<testo>nPorta male anche la Brianza a Wal-Cor Pontevico e Brixia nel campionato di serie B femminile. A Cucciago le ragazze di Cattaneo resistono infatti solo un quarto. Nonostante i 16 punti di Frasca, senza Castelli e con Dell'Acqua in panchina per onor di firma, la Brixia sprofonda invece a Cantù. RISULTATI   M. Comense-Villasanta 73-48 Usmate-Vittuone57-54 Bergamo-Albino53-55 Giussano-Varese65-63 Cerro Mag.-Canegrate40-49 CLASSIFICA  Albino p.ti 12; Mariano Comense 10; Bergamo, Usmate 8; Cucciago, Cantù, Canegrate, Giussano 6; Pontevico, Cerro Maggiore, Vittuone, Varese 4; Brixia, Villasanta 2.urgi</testo>
					</articolo>

					<articolo>
						<titolo>Articolo 26:  LegaDue Il caso Napoli e un torneo dal futuro incerto Slitta la decisione del Tnas sulla riammissione dei partenopei. Gold e Silver: tutto da decidere</titolo>
						<testo>nLa LegaDue di basket è un campionato che ogni anno vede aumentare pubblico, ascolti televisiva e sforna giocatori per serie A o tornei europei. Si sta rivelando una discreta palestra per i giovani, o per chi ha il coraggio di lanciarli, e mette in scena partite di buon livello, con il punto più alto nei play off, ricchi di pathos e coinvolgimento collettivo.  È però un campionato inquieto. Innanzitutto ancora non si sa se rimarrà a 15 squadre oppure se assisteremo alla riammissione di Napoli. La possibilità esiste. I partenopei, esclusi dopo aver pagato in ritardo una tassa, stanno aspettando la decisione del Tnas sul ricorso presentato dopo l'espulsione dal campionato. Il pronunciamento era atteso ieri, ma Fip e Napoli hanno individuato un nuovo arbitro che deciderà forse già entro questa settimana. Parole di speranza per il Nuovo Napoli Basket arrivano dal presidente della LegaDue Marco Bonamico, che per quella città ha giocato: 'Non sta a me decidere, ma certo la piazza meriterebbe la riammissione. C'è una nuova proprietà che ha versato i famosi 33 mila euro a fondo perduto e alcuni giocatori hanno fatto un atto d'amore rimanendo a Napoli in attesa del Tnas. Addà passà 'a nuttata...'.  Ieri se n'è parlato anche a Bologna alla riunione di Lega. Per la Centrale del Latte Basket Brescia Leonessa c'era il diesse Marco Abbiati, che dopo il nostro articolo adesso tutti chiamano simpaticamente 'il Monti della Centrale'. La situazione è magmatica: 'C'è chi è sicuro della riammissione di Napoli (in tal caso verrebbe data una settimana per rinforzare la squadra e s'inizierebbe a recuperare le partite il mercoledì sera, ndr), chi dice il contrario. Intanto è stato deciso di rateizzare la tassa Nas (quasi 100 mila euro a club, ndr), quella che serve alla Lega per poi pagare i premi di valorizzazione alle società che hanno cresciuto i giocatori'.  Da decidere invece la formula del prossimo campionato: 'LegaDue Gold e Silver sono un'ipotesi - spiega Abbiati - non ancora una certezza'. c. t.</testo>
					</articolo>

					<articolo>
						<titolo>Articolo 27:  Basket Dnb Monticelli, per Morandi c'è ancora un'ultima spiaggia Il patron Scotti, dopo una valutazione con i giocatori, svela:  'Sarà decisiva la gara con Castellanza, ma non solo per il coach...' </titolo>
						<testo>MONTICELLI Mentre la domenica sportiva bresciana si dipanava tra il Sassuolo a Mompiano, il riposo forzato della Leonessa e le vicende di una DNC che sembra procedere come una spider senza controllo alcolemico, l'ambiente della Controlgom Monticelli si interrogava sulle recenti burrasche attraversate e sulle rotte da seguire per ritrovare cielo sgombro e, possibilmente, vento in poppa. Sappiamo per certo che il presidente Domenico Scotti e i suoi più stretti collaboratori hanno sondato in profondità gli umori, sentito le eventuali giustificazioni e valutato le altrettanto eventuali ammissioni di responsabilità di una squadra, intesa nel complesso di giocatori e staff tecnico, che non ha prodotto finora i risultati che era lecito, quasi scontatamente obbligatorio, attendersi.  Il massimo dirigente franciacortino si è  armato di saio e pazienza e ha in qualche modo 'santificato' la festività, confessando soprattutto i vecchi gialloblù, lo zoccolo duro, cominciando dal capitano Nacho Ochoa. Quello che è emerso nel dettaglio, come è giusto che sia, non è dato sapere. Sta di fatto che quello che incontriamo oggi è uno Scotti pacato e rasserenato che ci dichiara: 'Ho ascoltato con attenzione tecnico e giocatori e, aldilà del fatto che la rabbia non mi è ancora sbollita del tutto per la sconfitta di sabato, ho avuto l'impressione che il gruppo abbia preso coscienza degli errori commessi fin qui'.  Quindi? 'Quindi il mio orientamento è quello - prosegue il presidente - di attendere l'esito della prossima gara prima di prendere qualsiasi provvedimento. Nelle prossime ore è convocata una riunione dei dirigenti e vedremo come si esprimerà la maggioranza ma io credo che - ribadisce Scotti - il match con Castellanza, la super favorita del girone, arrivi a proposito per poter misurare meglio i buoni propositi di tutti'.  Castellanza  ultima spiaggia per coach Morandi? 'Mettiamola così, in positivo: Castellanza, ultima occasione. E poi, una precisazione: io in questo momento non garantisco per nessuno e metto in discussione chiunque. Non è detto che sia sempre l'allenatore a pagare per tutti: la posizione di Morandi è in corso di valutazione così come quella di altri'. Siamo dunque al classico bivio: dare una scossa o trovare serenitàe#133;'.</testo>
					</articolo>
			</sezione>
			<sezione>
				<nome>Sezione 19: SPORTGIOVANI</nome>
					<articolo>
						<titolo>Articolo 1:  Gam: la svolta agonistica sta dando i suoi frutti </titolo>
						<testo>BRESCIAProvinciali o Regionali che siano, nel 2011-2012 non c'è stata storia: il Gam Team ha fatto la sua parte.  Lo dicono le tante medaglie conquistate dai 110 atleti di Giorgio Lamberti, (seguiti da 5 allenatori) che si sono distinti nell'annata chiusa ad agosto. A parlare sono i numeri, compresi i venti ori ottenuti ai Regionali Lombardia invernali ed estivi, unitamente ai ventun argenti e ai sette bronzi che hanno arricchito la bacheca del sodalizio di via Francino. Oltre ai vari trofei conquistati durante l'anno, come il 'Porto Turistico di Lovere' a giugno, il Gam Team non si è risparmiato nemmeno a livello nazionale: ai campionati italiani per Esordienti A, infatti, è arrivato l'oro nella 4x100 mista maschile, un argento nel 4x100 stile e il secondo posto individuale nei 400 - sempre a stile - ad opera di Matteo Lamberti.  Nove gli atleti convocati per gli Estivi Ragazzi, Juniores, Cadetti e Seniores disputati in vasca lunga al Foro Italico di Roma all'inizio dello scorso agosto: si tratta di Andra Bertagna, Lorenzo Bormanieri, Rachele Alborghetti, Claudia Germiniasi, Marta Bettenzana, Elena Piantoni, Elisa Brandani, Anna Cotti Piccinelli e Lara Gelmi. chi. ca.</testo>
					</articolo>

					<articolo>
						<titolo>Articolo 2:  Lamberti: 'In 3 o 4 anni  Brescia tornerà grande' È la previsione dell'ex campione del mondo: 'Movimento in crescita, le società operano bene'</titolo>
						<testo>BRESCIATra tre o quattro anni, in piscina, il nuoto bresciano saprà far parlare di sé. Ne è convinto più che mai, all'apertura della stagione tra le corsie del suo Gam Team, il primo italiano ad entrare nel 2004 nella Hall of fame. Giorgio Lamberti non ha più dubbi: indipendentemente dalla cuffia che indossano, i nostri atleti sono in crescita e il movimento provinciale è pronto a sfornare qualche campione di razza. Alla presentazione della società, svoltasi lunedì scorso all'auditorium San Barnaba in città, il primatista mondiale di Bonn '89 nei 200 stile libero (record durato la bellezza di dieci anni) ha provato a fare il punto della situazione sul settore agonismo al quale si è dedicato a partire dal 2011. 'La scorsa stagione ci siamo tolti delle belle soddisfazioni - ha raccontato l'ex assessore allo Sport del Comune di Brescia - aver creato un team così affiatato è per noi motivo di grande soddisfazione: i nostri tecnici lavorano in sinergia da parecchio tempo e questo si riflette sui ragazzi e sulle loro famiglie, indispensabili anch'esse per la crescita degli atleti. Attualmente i nostri tesserati sono 126, suddivisi nelle piscine di Odolo, Gardone Vt, Lovere e Travagliato, rispetto allo scorso anno abbiamo avuto anche la fortuna di aver arricchito il gruppo potendo accogliere diversi bambini dal pre-agonismo'. Il Gam Team, nato con l'intento di fornire un servizio gestionale e di supporto (nonché con un buon gruppo Master), ha deciso di cambiare strada dedicandosi all'agonismo. Scelta che comporta più di un sacrificio. 'Non è facile gestire una società spalmata su quattro impianti - ha proseguito il presidente - tanto che anche io alleno per dare un supporto ai miei collaboratori. Grazie a qualche sponsor e a qualche rinuncia, riusciamo a stare a galla: non si guadagna facendo sport in questo modo e non si va alla ricerca dell'utile di esercizio, ma la mia più grande soddisfazione è veder crescere e confrontarsi ragazzi dagli 8 ai 18 anni, cercando di consolidare giorno per giorno il team organizzativo. Quanto costa nuotare nel 2012? Ci sono due tariffe, si va dai 450/550 euro per chi è alla prima esperienza in agonistica; passando poi ad un centinaio di euro circa in più per chi invece fa già parte del gruppo. Il prezzo si intende per la stagione e comprende iscrizioni gara, kit, spazi acqua che sono costosissimi e supporto agli allenatori'. Alla presenza di rappresentanti dei comuni sede degli allenamenti, Lamberti ha voluto lanciare la sfida. 'Sono convinto che tra qualche anno il nuoto bresciano tornerà a far parlare di sé ad alti livelli - ha concluso il patron di Gam Team - ci sono società come Sogeis, Vittoria Alata, An Brescia e tante altre che stanno svolgendo un ottimo lavoro'. Passaggio di consegne avvenuto. Chiara Campagnola Vernice a San Barnaba nLa presentazione del Gam Team 2012 è stata fatta la scorsa settimana al teatro San Barnaba (foto Reporter)</testo>
					</articolo>

					<articolo>
						<titolo>Articolo 3: PONTOGLIESE5 CAPRIOLESE0 </titolo>
						<testo>PONTOGLIESE Penno, Perego (12' st Straturat), Mansueto, Fenaroli, Epis, Msatfi, Pezzoni (28' st Maffi), Sangaletti, Brevi, Archetti, Vanetti (1' st Novali). All.: Carminati.  CAPRIOLESE Gibellini (6' st Bordiga), Volpi (21' st Eltifi), Lakbiri (7' st Muratori), Manuel, Xhuraj, Porcasi, Frau, Turra, Souissi, Assoni, Capelli (14' st Muratori). All.: Frau. Arbitro Bonfanti di Chiari Reti pt 2', 26' e 32' Brevi, 30' Msatfi; st 24' Novali  Note Ammonito Xhuraj.</testo>
					</articolo>

					<articolo>
						<titolo>Articolo 4: NUVOLENTO6 NUVOLERA2 </titolo>
						<testo>NUVOLENTO Bettariga (11' st B. Buthi), Taroli, Chilovi (11' st Bicelli), Pelizzari (24' st Marini), Ferrari, M. Buthi, Rithoul (30' st Corradini), Benedetti (35' st Sorsoli), Perini (6' st Scarnato), Biemmi, Magli (14' st Peli). All.: Zenucchini. NUVOLERA Pinzoni, Ayittah, Messora, Tonni, Bodei, Scaroni, Kotov, Achille, Fantoni, Gnutti (16' st Fiora), Barcellona. All.: Lauria. Arbitro Baianella di Brescia. Reti pt 5' Perini, 11', 14' e 20' Rithoul, 34' Barcellona; st 3' Rithoul, 34' Benedetti, 37' Scaroni. Note Angoli 5-7 per il Nuvolera. Recupero: 0' e 2'.</testo>
					</articolo>

					<articolo>
						<titolo>Articolo 5:  Il Nuvolento dà un set al Nuvolera Rithoul protagonista con un poker </titolo>
						<testo>NUVOLENTOIn un derby senza storia e mai in discussione, i giovanissimi del Nuvolento rifilano una batosta ai pari età del Nuvolera, sbarazzandosene con punteggio tennistico. Ad aprire le danze è Perini, che al 5' sorprende la distratta retroguardia avversaria e si invola indisturbato verso la porta, battendo Pinzoni sul palo lontano e portando in vantaggio i padroni di casa. Poi si scatena Rithoul, che in dieci minuti firma una tripletta e chiude con largo anticipo la contesa: all'11 il suo colpo di testa si infila nell'angolino, così come il suo diagonale chirurgico tre minuti più tardi, mentre al 20' il numero 7 si inventa un pallonetto vincente dai sedici metri che vale il 4-0.  Al 34' si vedono gli ospiti, con Kotov che serve a Barcellona la palla che vale il 4-1. Si va alla ripresa e subito in avvio è il solito Rithoul a presentarsi a tu per tu col portiere e a siglare la quarta marcatura personale. Il tempo trascorre inesorabile senza occasioni particolari da segnalare.  Arriviamo al 34' quando Benedetti lascia di stucco il proprio marcatore e tutto solo mette a segno il 6-1. Soltanto in pieno recupero Scaroni scaraventa rabbiosamente in porta la palla del 6-2, che vale per le statistiche ma non cambia la sostanza di un derby a senso unico.</testo>
					</articolo>

					<articolo>
						<titolo>Articolo 6:  La Pontogliese si regala una 'manita' con la Capriolese Partenza fulminante dei ragazzi gialloverdi Brevi sale in cattedra con una tripletta d'autore</titolo>
						<testo>PONTOGLIOÈ un match senza storia quello tra Pontogliese e Capriolese, dominato in lungo e in largo dai padroni di casa che rifilano agli avversari una manita di 'barcelloniana' memoria. Grande protagonista e trascinatore della cavalcata dei gialloverdi è senza dubbio Brevi, andato in gol dopo nemmeno due minuti di gioco e autore a fine partita di una tripletta con tanto di eurogol (il terzo) con difensori dribblati come birilli. Sarebbe disonesto tuttavia dare al giovane numero 9 i meriti della roboante vittoria sui granata: tutta la squadra di Carminati ha infatti disputato una partita di grande intensità e ordine, grazie ad un centrocampo ben orchestrato da Msatfi (entrato anch'egli nel tabellino dei marcatori con un gran destro da fuori) e ad un attacco che nel tandem Archetti-Brevi ha trovato il terminale offensivo ideale, col primo bravo a sfornare assist e il secondo, come già detto, letale sotto porta. La Capriolese dal canto suo è riuscita a tenere botta per 26 minuti, in cui, nonostante il gol subìto a freddo, ha effettivamente provato a creare qualcosa nel tentativo di raddrizzare una partita andata storta quasi prima di cominciare. Ed effettivamente in un'occasione c'è pure arrivata vicina, grazie ad un bello scambio di prima tra Frau e Souissi, il cui tiro si è rivelato essere troppo centrale. Peccato però che sei minuti di follia a ridosso della fine del primo tempo (tra il 26' e il 32') abbiano definitivamente compromesso il match, che da quel punto in poi diventato una pura esibizione della Pontogliese.  Ciò non toglie comunque che nella ripresa la squadra di Frau abbia provato a riversarsi avanti con maggior piglio rispetto al primo tempo. L'assalto dei granata si è infranto però contro il muro degli ordinatissimi gialloverdi, che in più di un occasione non hanno disdegnato di provare a colpire di nuovo gli ospiti con velocissimi contropiedi. Brevi in queste occasioni si è pure tolto il lusso di fallire un paio di ghiotte palle gol - senza per questo sminuire in alcun modo la sua grande prestazione -. Ma anche senza i colpi letali della prima punta gialloverde, i padroni di casa hanno trovato il modo di segnare comunque, grazie un calcio d'angolo girato di testa in rete dal neoentrato Novali che ha fissato il punteggio sul definitivo 5-0. David Salvatori Pokerissimo nLa Pontogliese domina il match con la Capriolese forte di un avvio arrembante. Nelle immagini due azioni di gioco (Foto servizio Agenzia Reporter)</testo>
					</articolo>

					<articolo>
						<titolo>Articolo 7: PREALPINO0 GUSSAGO3 </titolo>
						<testo>PREALPINO Favalli (3' st Braghini), Bertoglio, Manini, Cancelli (1' st Scalfi), Buratto, Cordoni, Conti (12' st Guerini), Corradi, Bolognini (1' st Gouba), Sottile, Coco (8' st Rossini).  Allenatore: Verzelletti. GUSSAGO Mangano (30' st Blesio), Sycaj (25' st Es Sadiki), Franchi, Pelosi, Serlini, Pelizzari (1' st Gatta), Martello (11' st Mor), Dancelli, Ippolito (15' st Gerri), Satli (3' st Zucca), Antonelli (17' st Soave).  Allenatore: Galesi. Arbitro Bohutskiy di Brescia. Reti st 4' Ippolito, 22' Zucca, 35' Dancelli.</testo>
					</articolo>

					<articolo>
						<titolo>Articolo 8: VALTROMPIA1 URAGO MELLA2 </titolo>
						<testo>VALTROMPIA Poli, Bettinsoli, Belleri L., Zanetti, Freddi, Guienne, Contessa (17' st Benssaber), Reboldi, Nonni, Mensi, Belleri A. (Frank, Sacchet, Calcari, Marzak, Boroni, Telò).  All. Bertussi. URAGO MELLA Morandi, Monteverdi, Stofler, Maianti, Medicato, Mombelli, Cristiani, Larocca, Brambilla (32' st Maifredi), Castellini, Pertica. (Moratti, Dude, Micheletti, Iuliano).  All. Umbrinozzi. Arbitro Bersini di Brescia. Reti pt 12' Pertica, 14' Zanetti, 22' Larocca (rigore). Note Ammoniti Guienne, Monteverdi, Mombelli, Nonni e Zanetti. Angoli 5-1 per il Valtrompia. Recupero 0' e 2'.</testo>
					</articolo>

					<articolo>
						<titolo>Articolo 9: VILLACLARENSE3 BAGNOLESE2 </titolo>
						<testo>VILLACLARENSE Monfredini, L. Paderno, Facchetti, A. Paderno (9' st Samfi), Sinhg, Vezzoli, Chiodi, Orsini, Bossoni (1' st Bicchieri), Lorandi, Arjadui (29' st Sony). Allenatori: Bellini e Rongaroli. BAGNOLESE Cavalli, Di Gregorio (25' st Zanotti), Burla, Diaw, Franzoni, Signani (5' st Ansuini), Bonazza (9' st Gatti), Soumare, Luiso (29'st Voltolini), Soumare (17' st Stabile), Grazioli (9' st Danesi). (Baroni). Allenatore: Maccagnola. Arbitro Quaranta di Brescia. Reti pt 9' e 17' Bonazza, 19' Bossoni, st 4' A. Paderno, 20' Bicchieri.</testo>
					</articolo>

					<articolo>
						<titolo>Articolo 10:  Colpaccio dell'Urago Mella Brusco stop per il Valtrompia </titolo>
						<testo>GARDONE VALTROMPIAIn Valle arrivano tre punti d'oro per l'Urago Mella. Lo scontro al vertice tra la prima della classe e l'immediata inseguitrice termina con il successo dei ragazzi di Umbrinozzi, che accorciano così, a sole due lunghezze, la distanza dalla capolista Valtrompia. L'esito della sfida si è deciso in una scoppiettante prima frazione, ma anche nella ripresa non sono mancate le emozioni. I cittadini devono ringraziare l'estremo difensore Morandi, che nella fase iniziale del secondo tempo ha respinto il rigore del possibile pari ai locali salvando poi nel finale, con un altro intervento di rilievo, il risultato. Movimentati i primi 45' di gioco, particolarmente intensi e vivaci. I viola provano a prendere in mano le redini del confronto cercando di farsi vedere subito dalle parti di Morandi. Già al 6' Luca Belleri dalla lunga distanza chiama in causa il numero uno cittadino. Poco dopo ancora Morandi dimostra dei buoni riflessi respingendo una conclusione ravvicinata di Alessio Belleri. Ma l'Urago Mella si rivela spietato colpendo al primo affondo. Cristiani va via sulla sinistra e serve una palla invitante sui piedi di Pertica. La punta, partita forse in posizione dubbia, con un tocco morbido scavalca Poli. Il vantaggio ospite tuttavia dura solo lo spazio di pochi minuti. Al 14', infatti, il Valtrompia ha a disposizione un calcio piazzato dai 25 metri. Zanetti si incarica della battuta, Morandi non trattiene, la sfera incoccia sul palo e termina in fondo al sacco. Al 22', sugli sviluppi di un corner, l'arbitro sanziona con la massima punizione una trattenuta in area di Guienne. Dagli undici metri Larocca riporta avanti l'Urago. Il Valtrompia si butta avanti con il cuore in apertura di ripresa. Al 10' viene concesso un calcio di rigore alla squadra di Bertussi per un contatto in area. Morandi è bravo a respingere il tentativo di Zanetti. E anche la fortuna non è dalla parte dei triumplini. Poco dopo la girata di Contessa si stampa sulla traversa. Anche gli ospiti al 13' colpiscono il palo esterno con Cristiani. I padroni di casa ci credono fino alla fine. Nel finale Nonni, a tu per tu con Morandi, si fa chiudere lo specchio dall'attento portiere dell'Urago. Roberto Cassamali</testo>
					</articolo>

					<articolo>
						<titolo>Articolo 11: GIOVANISSIMI  </titolo>
						<testo>Corsari nI franciacortini espugnano il campo del Prealpino. Nelle foto azioni di gioco (Reporter)</testo>
					</articolo>

					<articolo>
						<titolo>Articolo 12:  Villaclarense, emozionante rimonta sulla Bagnolese Sotto di due gol i padroni di casa riescono a ribaltare completamente le sorti del match</titolo>
						<testo>VILLACHIARAGol ed emozioni al Comunale di Villachiara, dove Villaclarense e Bagnolese danno vita ad un incontro al cardiopalma. Alla fine la spuntano i padroni di casa che, sotto di due gol, ribaltano il risultato e si impongono per 3-2. Le due squadre, a trazione anteriore, si affrontano da subito a viso aperto e senza indugiare in eccessivi tatticismi. La Villaclarense appare più frizzante e grintosa, ma al primo errore i gialloverdi si fanno sorprendere da un contropiede che al 9' manda in gol Bonazza.  Lo svantaggio non scoraggia i locali che continuano a provarci con insistenza: al 10' Arjadui fugge a sinistra e scodella al centro dove Bossoni graffia di punta tra le braccia di Cavalli. L'incontro è vivace e divertente, con la Villaclarense che manovra rapida alla ricerca del pari e la Bagnolese attenta a non scoprirsi troppo. Al 17' gli ospiti trovano l'inatteso raddoppio: Burla batte un angolo da sinistra e in area si scatena una mischia risolta dalla zampata di Bonazza. La Villaclarense, ferita ma per nulla abbattuta, prova subito a rimettere in discussione un risultato assolutamente bugiardo. L'occasione arriva al 19' quando Cavalli respinge una bellissima conclusione di Arjadui e la palla finisce sui piedi di Bossoni che accorcia le distanze. Come già nel primo tempo, anche nella ripresa le emozioni non si fanno attendere. Al 2' la Bagnolese potrebbe allungare, ma il siluro di Bonazza si stampa sulla traversa e ricade sulla linea di porta, mentre, sul prosieguo dell'azione, la stoccata di Grazioli centra in pieno un difensore. Al 4' la Villaclarense ricuce lo strappo grazie ad un preciso rasoterra di A.Paderno che inchioda Cavalli. Passano solo due minuti e i padroni di casa potrebbero addirittura passare in vantaggio: Lorandi penetra in area da sinistra e sfugge a Ansuini che lo stende, l'arbitro concede il rigore, ma, dagli undici metri, Bicchieri si fa ipnotizzare da Cavalli che si allunga e respinge. Tra un capovolgimento di fronte e l'altro, il match non concede respiro infiammando l'infreddolito pubblico presente sugli spalti. All'11 la Bagnolese sfiora il pari, ma il piattone acrobatico di Franzoni sfiora l'incrocio dei pali.  Al 20' la Villaclarense completa la rimonta grazie ad uno splendido gol di Bicchieri: l'attaccante riceve sul vertice destro dell'area, controlla, si gira e disegna una parabola che si incastona all'incrocio dei pali.  Nel finale i gialloverdi, per nulla appagati dal vantaggio, cercano anche la rete della sicurezza, ma prima Lorandi poi Bicchieri due volte sparano alle stelle, legittimando comunque la vittoria.  Emmanuele Andrico Le squadre nA sinistra  in maglia gialloverde  la formazione Giovanissimi della Villaclarense,  a destra invece  in verde-nero  la formazione  della Bagnolese</testo>
					</articolo>

					<articolo>
						<titolo>Articolo 13:  Il Gussago espugna il Prealpino con un tris tutto nella ripresa Primo tempo molto equilibrato, ma nel secondo i padroni di casa cedono in difesa e gli ospiti conquistano campo e fiducia</titolo>
						<testo>BRESCIAIl Gussago espugna il campo del Prealpino con un netto 3-0, punteggio che punisce forse troppo severamente i padroni di casa che nel primo tempo hanno fornito una prestazione caparbia e ordinata, crollando però inspiegabilmente nella ripresa. Nelle battute iniziali della partita domina il più totale equilibrio con le due squadre che si fronteggiano soprattutto a centrocampo. Per vedere un tiro in porta degno di nota bisogna così aspettare il 17', quando il numero otto ospite Dancelli si libera abilmente sulla trequarti calciando poi a lato di poco dal limite dell'area. La risposta del Prealpino tuttavia è immediata e produce una colossale occasione da gol che Coco, dopo aver rubato palla ad un avversario, spreca spedendo la sfera sul fondo a tu per tu col portiere. Nella seconda frazione il Gussago conquista terreno occupando stabilmente la metà campo del Prealpino e riesce a portarsi in vantaggio al 4' con Ippolito, che riceve palla in area e con un preciso destro fulmina Braghini. Al 21' Soave potrebbe raddoppiare ma il suo tiro a botta sicura è ribattuto da Braghini, bravo a chiudere lo specchio in uscita salvando i suoi. Pochi istanti più tardi però l'estremo difensore di casa si lascia sfuggire dalle mani un facile pallone favorendo Zucca che non deve far altro che depositare in rete a porta sguarnita siglando il 2-0. A fissare il punteggio sul 3-0 ci pensa Dancelli, che al 35' sfodera uno splendido calcio di punizione che si insacca imparabilmente a fil di palo. Andrea Baresi</testo>
					</articolo>

					<articolo>
						<titolo>Articolo 14: VIGHENZI0 BEDIZZOLESE1 </titolo>
						<testo>VIGHENZI Romano, Puppa, Albieri (25' st Laini), Zani, Saggioro (25' st Dorati), Andreis (12' st Bonati), Della Morte (25' st Ferrari), Sigurtà (1' st Salvetti), Bignotti, Sembeni, Vettori (14' st Rizzetti). (Cassini). All.: Colombo. BEDIZZOLESE Giunchi, Hasimi, Amadei, Ferrari S., Giuradei, Zummo, Mozes, Moreni (1' st Rahmani), Vacirca, Liberini, Barry. (Poletti, Ferrari R., Prifti, Bottarelli). All.: Di Tuoro. Arbitro Kolyada di Brescia. Rete st 10'  Vacirca.</testo>
					</articolo>

					<articolo>
						<titolo>Articolo 15: RONDINELLE0 ATL. MONTICHIARI5 </titolo>
						<testo>RONDINELLE Denti, Bortolotti (33' st Ungarini), Boron, Rocca (13' st Ricci), Ardigò, Mosti, Zammarchi (32' st Filippini), Bosompen (25' st Corraini), Lonati, Zappella, Signorini (30' st Bettio). All.: Lumini. ATLETICO MONTICHIARI Pedretti, Boschetti, Treccani (9' st Bettini), Angeloni, Saleri (2' st Azzi), Menyanmin, Tanfoglio (1' st Benedetti), Nizzola, Rossi (13' st Ronaldo), Esti (20' st Vitari), Bregoli (20' st Garzetti). All.: Mantovani. Arbitro Almici di Brescia. Reti st 8' Benedetti, 23' Menyanmin, 32' e 36' Garzetti, 38' Ronaldo (rig).</testo>
					</articolo>

					<articolo>
						<titolo>Articolo 16:  L'Atletico travolge le Rondinelle Nella ripresa pokerissimo esterno del Montichiari</titolo>
						<testo>BRESCIAGrazie ad un secondo tempo travolgente, l'Atletico Montichiari espugna il campo di San Polo rifilando ben cinque reti alle Rondinelle. La vittoria degli ospiti è senza dubbio meritata, ma il risultato finale appare eccessivo nelle dimensioni, visto che i padroni di casa non hanno affatto sfigurato, soprattutto nella prima frazione di gioco. Le Rondinelle partono meglio e al 6' Lonati non riesce a ribadire in rete un'uscita imprecisa di Pedretti. L'Atletico risponde al 12' con Rossi che si libera bene in area, ma calcia a lato.  Al 39' i locali hanno una grande opportunità per passare in vantaggio, ma il pallonetto di Lonati sbatte contro la traversa e così si va al riposo a reti inviolate. Nella ripresa gli ospiti partono subito con piglio diverso e all'8' arriva il gol che sblocca la gara: Benedetti sfrutta un corner calciato perfettamente da Bregoli e al volo insacca alle spalle di Denti. Al 17' Signorini potrebbe pareggiare, ma, lanciato tutto solo, calcia sul portiere in uscita. Scampato il pericolo, l'Atletico raddoppia al 23' con Menyanmin, abile a trovare la rete dall'interno dell'area. A questo punto le Rondinelle crollano e nel finale l'Atletico Montichiari dilaga. In particolare si scatena Garzetti, autore di una doppietta tra il 32' e il 36'. Al 38' Ronaldo su rigore sigla lo 0-5.</testo>
					</articolo>

					<articolo>
						<titolo>Articolo 17:  La Bedizzolese corsara di misura sulla Vighenzi nel derby gardesano Gli ospiti creano e sciupano occasioni con un trio d'attacco d'eccezione Alla fine per vincere basta la rete-partita di Vacirca. Locali poco cinici</titolo>
						<testo>PADENGHEUna Bedizzolese sprecona si impone di misura sul campo di Padenghe, trascinata dalla buona prestazione del trio d'attacco Mozes - Vacirca - Barry, capaci di creare un elevato numero di azioni da gol, ma imprecisi all'atto di concludere. Per i padroni di casa rimane il rammarico di non essere stati freddi e cinici nelle poche occasioni concesse dalla difesa ospite. Dopo un primo tempo equilibrato, la ripresa si apre all'insegna della Bedizzolese e del suo numero 9, autore del gol partita. Nei primi minuti le due squadre prendono confidenza con il terreno di gioco in terra battuta e al 5' un'azione insistita in area di Saggioro, favorito da un rimpallo, viene fermata da un difensore granata. Passano 5 giri d'orologio e il numero 7 della Bedizzolese si mangia un gol, mandando la palla a lato di testa a un metro dalla porta. Sul capovolgimento di fronte, Della Morte non è fatale: lanciato a rete sul filo del fuorigioco, scheggia la traversa a portiere battuto con un delizioso diagonale. Gli ospiti rispondono subito con un ottimo uno - due al limite dell'area, ma la conclusione di Ferrari S. viene deviata in angolo. I ragazzi di mister Di Tuoro spingono sull'acceleratore, sfruttando la velocità sulla fascia del numero 7. Ancora pericoloso Ferrari S. che spara alto sulla traversa dopo una bella azione corale. Al 24' si rivedono i padroni di casa con Vettori che, liberatosi sulla destra, lascia partire un bel rasoterra che fa la barba al palo. Sempre la Vighenzi si rende pericolosa su punizione al 33', ma il portiere para in due tempi. A seguire un gran passaggio filtrante del numero 7 granata per un compagno viene fermato dall'arbitro per posizione irregolare. La prima metà di gara si chiude con un'altra pericolosa punizione della Bedizzolese, alzata sulla traversa dall'estremo difensore. Dopo il tè caldo sono sempre gli ospiti a spingere, arrivando al gol al 10', quando Mozes illumina per Vacirca che, a tu per tu con Romano, lo supera con freddezza, resistendo di fisico al contatto con il difensore. Passano solo due minuti e ancora il numero 9 da solo davanti al portiere pecca un po' di egoismo e si fa anticipare. Timida la reazione della Vighenzi che al 20' su punizione centra in pieno la barriera. La Bedizzolese è ormai padrona del campo, ma i bianco - blu sono sempre pronti a colpire in contropiede quando gli avversari si sbilanciano in avanti. Al 36' ancora uno scatenato Vacirca vede stamparsi sulla traversa la palla del possibile due a zero. Nei minuti di recupero è clamorosa l'azione da gol divorata dai padroni di casa con Bonati che, scattato sul filo del fuorigioco, conclude debole tra le braccia del portiere, mancando così il tanto sperato pareggio. Stefano Tortelli Festival delle occasioni nDerby combattuto fra la Vighenzi Padenghe e la Bedizzolese con gli ospiti che prevalgono di misura nonostante le numerose azioni da gol non concretizzate sotto la porta avversaria. Nelle immagini alcune azioni di gioco  (Foto servizio Agenzia Reporter)</testo>
					</articolo>

					<articolo>
						<titolo>Articolo 18: REZZATO1 ADRENSE1 </titolo>
						<testo>REZZATO Testini, Pelizzari, Zambonetti, Barozzi, Visentin, Bianchi (9' st Marong), Frusca (20' st Lucariello), De Angelis, Vuolo (27' st Crescini), Gaffurini, Olivari. (Napolitano, Gannouni, Andriani).  Allenatore: Scaglia.  ADRENSE Paganotti, Deponti, Serioli, Delpozzo (30' st Lancini), Lamparelli (30' pt Viviani), Inzitari, Casali, Gatti, Cominardi, Cappelletti, Bianchetti.  Allenatore: Benvenuti. Arbitro Feudjo di Brescia. Reti pt 12' Vuolo, st 24' Viviani.</testo>
					</articolo>

					<articolo>
						<titolo>Articolo 19: ERBUSCO0 SAN MICHELE TRAVAGLIATO7  </titolo>
						<testo>ERBUSCO Andreoli, Corsini, Ignjatovic, Lussignoli (1' st Torri), Benkarin, Cattalini, Vianelli (2' pt Nembrini), Ferrari, Corioni (15' st Frattini), Milaqi, Vezzoli. (Verzaletti). Allenatore Belotti. SAN MICHELE TRAVAGLIATO Rubini (28' st Massini), Cistana (33' pt Costa), Robolini (18' st Casanova), Colosio, Pintore, Gatti (17' st Uboldi), Zouine, Cipriano (7' st Ferrari), Garaba (25' st Bertozzi), Daif, Quaresmini (22' st Rizzini). Allenatore: Cantoni. Arbitro Riontino di Chiari. Reti pt 9' Garaba, 12' e 37' Daif (rig.), 40' Pintore; st 5' e 12' Quaresmini, 20' Garaba.</testo>
					</articolo>

					<articolo>
						<titolo>Articolo 20: Ciclismo Begnoni dell'Otelli miglior Allievo provinciale 2012  </titolo>
						<testo>BRESCIAGianmarco Begnoni (Aspiratori Otelli) veste i panni di miglior Allievo della stagione. Il campione provinciale 2012 (nella foto con Sellari) si è dimostrato il più prolifico, ottenendo 58 punti, somma dei piazzamenti della stagione. Tra i suoi risultati, spicca il quinto posto al Campionato Regionale e la prestigiosa vittoria al Città di Bergamo. Dietro di lui, troviamo il compagno di squadra Luca Beltrami (a quota 48) che paga un finale di stagione poco brillante. La sua annata resta, comunque, più che positiva, visto il terzo gradino del podio ottenuto al Campionato Regionale e il quinto posto in quello a cronometro. A chiudere il podio, troviamo Alessandro Bresciani (Flero) che, nonostante i soli 39 punti totalizzati, si è dimostrato il più costante durante l'intera stagione.</testo>
					</articolo>

					<articolo>
						<titolo>Articolo 21: Volley La neonata Dueci Nave subito in vetta al campionato U16  </titolo>
						<testo>NAVEAppena nata, ma appare già adulta. La Dueci Nave, team che milita nell'under 16 femminile (girone provinciale C) è stata fondata pochi mesi fa dal presidente Zanola e subito ha conquistato la vetta del campionato. Le atlete che compongono il roster provengono da diverse realtà bresciane e guidate dall'allenatore Vittorio Bracchi sono riuscite a trovare subito l'amalgama vincente. Il progetto vuole essere un chiaro segnale a tutte le società che operano nel settore giovanile. Perché lavorando nel verso giusto si possono ottenere tantissime soddisfazioni, personali e di gruppo. Nell'ultimo turno la squadra ha avuto la bella soddisfazione di vincere per 3-0 l'attesissimo derby con la Promo Cortine.</testo>
					</articolo>

					<articolo>
						<titolo>Articolo 22: Karate Master Rapid e Ghedi sul podio nazionale Fijlkam nel Kata  </titolo>
						<testo>ROMARisultati di prestigio per il Master Rapid del maestro Maffolini e per il Karate Ghedi nel campionato italiano giovanile Fijlkam, specialità kata disputato al lido di Ostia. In campo femminile il Master rapid ottiene il bronzo con Serena Peluchetti, Deborah Contessi e Beatrice Pezzola (in prestito dal Centro Karate Sportivo del maestro Ugo Ferrari). In campo maschile il Karate Ghedi ottiene l'argento con Oscar Pe (del Master Rapid), Alan Garda e Riccardo Losi. Due podi che pongono le scuole di karate bresciano ai vertici nazionali. Nel kumite maschile non arriva il podio ma i bresciani Omar Poetini, Niccolò Cretti, Ivan Bottò, Antonio Cortese, Nicola Febbrari e Giovanni Gheza  cedono nei turni preliminari ma  fanno un'ottima esperienza.</testo>
					</articolo>

					<articolo>
						<titolo>Articolo 23:  L'inseguitrice Rezzato pareggia con la capolista Adrense </titolo>
						<testo>REZZATOChe bella partita al Comunale 2 di Rezzato. Di fronte la capolista e la diretta inseguitrice che si sono affrontate a duello senza timori e guardandosi dritto negli occhi. Non è stato un match particolarmente spettacolare sotto il profilo delle occasioni da rete, ma l'intensità e l'agonismo messi in campo l'hanno tenuto vivo fino all'ultimo secondo ed ognuna delle contendenti poteva alla fine prevalere sull'altra. Ma a conti fatti, la divisione della posta è il risultato più giusto. Ben messe in campo e pronte a chiudere ogni varco le squadre si annullano a vicenda nei primi dieci minuti finché al 12' il Rezzato trova il guizzo giusto con Vuolo che all'altezza del dischetto approfitta di un rimpallo su un tiro da fuori area, si aggiusta la palla sul destro e infila Paganotti. La reazione dell'Adrense non si fa attendere ma la difesa rezzatese concede solo un paio di tentativi dalla distanza. Clamorosa occasione per gli ospiti invece al 16' della ripresa: punizione battuta a sorpresa e Delpozzo manda incredibilmente fuori col portiere ancora appostato sul palo a sistemare la barriera. Al 22' Testini è invece bravo a deviare il tiro di Viviani con un colpo di reni. Nulla può però l'estremo difensore di casa due minuti dopo quando lo stesso Viviani conclude una splendida serpentina personale con una rasoiata da fuori area che finisce nell'angolino basso a suggellare il risultato finale.</testo>
					</articolo>

					<articolo>
						<titolo>Articolo 24:  Tennis Joelle Usanza trionfa in Austria La portacolori della Rossi vince il torneo Under 12 internazionale di Seefeld</titolo>
						<testo>SEEFELDPrimo successo internazionale per la bresciana Joelle Usanza, che a soli 10 anni si aggiudica il torneo giovanile internazionale 'Seefeld in Tirol'.  L'atleta della Rossi school, seguita dal 2008 dai maestri Alessandro Serana ed Elena Savoldi, ha coronato un anno di ottimi risultati vincendo nella categoria under 12  sconfiggendo avversarie di età superiore.  Aggregata al gruppo 'Tennis Time' di Busto Arsizio col maestro Paolo Zingale, Joelle in terra austriaca  ha passato facilmente i primi due turni contro le autoctone Erdera e Zelinka, entrambe classe 2001, ed ha poi intrapreso una dura battaglia in semifinale contro la coetanea Rachele Zingale (figlia del maestro accompagnatore), superata al tie-break del terzo set dopo 2h30' di match. In finale le qualità tecniche e la freddezza mentale della bresciana si sono nuovamente palesate contro l'austriaca Lilly-Fee Neuner, sconfitta 7-5 6-0. Joelle Usanza ha iniziato la stagione  con la  Coppa delle Province, dove ha vinto tutti gli incontri disputati, ed in terra bresciana ha centrato cinque successi nel circuito Brixia Tour, la tappa manerbese del Trofeo Kinder, nonchè il titolo provinciale di categoria. La vera svolta della stagione tuttavia arriva a giugno con la conquista del torneo nazionale di macro-area osservato di Biella, che le permette di ottenere il nulla osta della Federazione per partecipare ai tornei di categoria superiore.  Joelle inizia così le prime esperienze nella fascia under 12 ottenendo buonissimi risultati grazie al suo gioco aggressivo e determinato, che l'ha condotta al successo d'Oltralpe. Il suo cammino prosegue ora con la partecipazione ai tornei con formula 'rodeo' fino al torneo di Natale. Laura Lechi</testo>
					</articolo>

					<articolo>
						<titolo>Articolo 25:  Il San Michele sette bellezze stende a zero l'Erbusco Netto risultato a favore degli ospiti (doppiette di Daif e Garaba) I padroni di casa reagiscono ma trovano la saracinesca Rubini</titolo>
						<testo>ERBUSCOL'oratorio San Michele batte con un netto 7-0 l'Erbusco. Il tabellino si aggiorna dopo pochi minuti: al 9' infatti il tiro deciso di Garaba, in seguito ad una deviazione che spiazza il portiere, finisce in rete. All'11 ci prova Daif, ma sbaglia  le misure.  Un minuto più tardi però, al 12', giunge il raddoppio: Daif, dopo lo scambio con Garaba, va al tiro diagonale che si infila nell'angolino basso alla destra di Andreoli. La reazione dei padroni di casa non si fa attendere:  ci prova Nembrini ma la sua conclusione  è debole e preda di Rubini. Al 19' e al 23' Gatti calcia dalla distanza: Andreoli in entrambe i casi para con sicurezza. Al 27' Daif parte in contropiede, col portiere in uscita prova il pallonetto: a respingere è la traversa. Al 31' i padroni di casa conquistano una punizione dalla tre quarti: Milaqi indirizza direttamente in porta, l'estremo difensore avversario non si fa sorprendere.  Al 35' calcia Nembrini prova rasoterra ma Rubini si fa trovare ancora una volta pronto. È il 37' quando Benkarin commette fallo in area su Daif:  calcio di rigore. Dal dischetto calcia lo stesso numero 10 che realizza il 0-3. Al 39' la compagine di Cantoni conquista un calcio piazzato  dal limite: Daif cerca la rete, ma Andreoli   salva in corner. Sul finire del primo tempo, al 40', il San Michele trova la rete dello poker: Quaresmini batte un corner dalla mancina, Pintore controlla e mette la palla alle spalle del numero uno di casa. Nella seconda frazione, al 5', in seguito ad un'incursione centrale Quaresmini mette la firma sul quinto gol. Al 7' Andreoli para su Daif. Al 12' va a segno nuovamente Quaresmini. Al 16' Pintore di testa, su angolo di Quaresmini, indirizza di poco alto sopra la traversa.  La rete che sancisce il definitivo 7-0 per gli ospiti arriva invece al 20': Garaba da dentro l'area piccola non sbaglia. Patrizia Bertazzoli</testo>
					</articolo>

					<articolo>
						<titolo>Articolo 26: CALVINA3 REAL BORGOSATOLLO0 </titolo>
						<testo>CALVINA Tononi, Turini, Colosio, Durosini (17' st Rolfi), Gavazzi, Puglia, Asare (33' st Speranza), Stefanoni (27' st Saletti), Beffa (20' st Pedrali), Ildebrando (39' st Agyemang), Polesini. (Boschetti, Bellini, Rolfi, Speranza, Saletti, Agyemang, Pedrali). All.: Tononi REAL BORGOSATOLLO Natali, Bavaro (42' st Bianchi), Musella (21' st Vivenzi), Tortora, Lafede, Petrali, Torchio (32' st Giobini), Rizzardi, Akrong, Facchini, Minetta (5' st Pisani). (Bombana). All.: Romano Reti pt 25' e 10' st (rig) Ildebrando, 38' Durosini  Arbitro Molino di Brescia.  Note Corner: 8-2; recupero: 1' e 0'</testo>
					</articolo>

					<articolo>
						<titolo>Articolo 27: LA SPORTIVA3 PIANCAMUNO2 </titolo>
						<testo>LA SPORTIVA (4-4-2) Gambarini, Salghetti, Rastaldo, Gatti L. (1' st Dotti), Marchina, Gandini, Gaia, Zanotti Mattia (44' st Zanotti Michele), Gatti (38' st Manessi), Tosoni (23' st Delfanti), Turelli. Allenatore: Gavazzi PIAN CAMUNO (4-3-3) Polini, Girelli (2' st Lombardi), Missarelli, Cretti, Marini, Ramus, Krusco, Delaidelli, Esile (18' st Uljic), Albertinelli, Raisa. Allenatore: Ziliani  Arbitro Polonioli di Lovere. Reti 1' pt Raisa; st 6' Gatti, 8' Tosoni, 26' Gaia, 48' Raisa. Note Ammoniti: Marchina e Rastaldo per fallo di reazione. Angoli 7-1. Recupero 1' e 5'.</testo>
					</articolo>

					<articolo>
						<titolo>Articolo 28:  La Calvina ingrana la quinta consecutiva e rifila una tripletta al Real Borgosatollo </titolo>
						<testo>CALVISANOSolo una squadra in campo, la Calvina, che si porta in testa al girone, ottenendo la quinta vittoria consecutiva contro un Real Borgosatollo resosi mai pericoloso nel corso dei 90 minuti.  Inizio caratterizzato da un buon giro palla dei padroni di casa che fanno muovere la retroguardia avversaria, anche se il ritmo di gara resta basso. Poi, all'8, i ragazzi di Tononi si svegliano. Stefanoni innesca Beffa che, troppo egoista, non serve Ildebrando e spara alto. Al 14' è bravo Natali a chiudere in uscita in un primo tempo su Asare e poi su Beffa. Partita a senso unico: la Calvina tesse bene le trame di gioco per poi trovare l'imbucata giusta, commettendo, però, tanti errori davanti alla porta. D'altro canto il Real Borgosatollo non è ancora pervenuto e, inevitabilmente, al 25' subisce il gol. Durosini sulla sinistra gira a memoria in mezzo all'area, Beffa non ci arriva, Ildebrando sì e di testa non sbaglia (1-0). Al 34' ci prova dalla distanza il Borgosatollo, ma il tentativo di Facchini è facile presa di Tononi. Ben cinque i corner battuti dai locali e proprio da un angolo da sinistra arriva il raddoppio. Polesini calcia in mezzo dove Durosini, tutto solo, non perdona (2-0). Al 42' su rinvio di Tononi, Beffa tocca di prima intenzione per Ildebrando: l'attaccante sfiora la doppietta ma il suo tentativo di pallonetto è facile preda di Natali.  Nella ripresa la partita non cambia: Calvina sempre padrona del campo, anche se al 10' Pisani guadagna palla in area, su disattenzione della difesa, mette in mezzo dove Akrong manca il tap-in a porta vuota. Sulla ripartenza, qualora ci fossero dubbi, si chiude la partita. Polesini si fa ipnotizzare da Natali, poi con un guizzo recupera palla e si procura un calcio di rigore; dal dischetto Ildebrando firma la doppietta personale. Al S. Michele è game over.  Marco Zanetti</testo>
					</articolo>

					<articolo>
						<titolo>Articolo 29:  La Sportiva si conferma al vertice vincendo il match clou col Piancamuno La capolista reagisce alla doccia fredda iniziale e si conferma squadra solida Con un avvio di ripresa efficace ribalta a suo favore le sorti dell'incontro</titolo>
						<testo>MONTICELLI BRUSATIA Monticelli viene servito il piatto forte della decima giornata d'andata: la succulenta sfida tra La Sportiva, capolista, e il Pian Camuno, terzo in classifica. La partita, per lo spettacolo che ha saputo regalare, non ha tradito le attese. L'avvio dei padroni di casa è traumatico, perché, oltre al freddo gelido, dopo pochi secondi arriva la doccia ghiacciata. Marchina commette un'ingenuità difensiva e Turelli ne approfitta insaccando di sinistro. Dopo un minuto, La Sportiva deve già rincorrere.  Il copione del primo tempo è chiaro: i padroni di casa attaccano insistentemente, senza però trovare il bandolo della matassa, mentre il Pian Camuno cerca di ripartire in contropiede sfruttando la velocità dei suoi esterni. Protagonista assoluto dei primi 45' di gioco è Polini, portiere di professione ma con la licenza di difensore. Le sue uscite su Raisa e su Gatti unite ad una super parata su Gaia mettono in cassaforte il vantaggio iniziale.  Quella che però esce dagli spogliatoi, sarà per l'effetto del tè caldo, sarà per le parole di mister Gavazzi, è una Sportiva che non ha niente a che vedere con la brutta copia del primo tempo. In otto minuti ribalta il risultato. Prima, al 6' una splendida verticalizzazione di Zanotti mette Gatti a tu per tu con Polini, che dopo averlo saltato, deposita in rete. Poi, due minuti più tardi, una punizione di Tosoni, dal lato destro dell'area, inganna il portiere e s'infila morbida all'incrocio. Il sigillo sulla partita lo mette Gaia al 25', il quale, imbeccato splendidamente da Gandini, vince così il suo duello personale con Polini. Il Pian Camuno tenta una sterile reazione, ma un miracolo di Gambarini nega il gol al neo entrato Uljic. Ad accorciare le distanze, anche se solo nei minuti di recupero, ci pensa Raisa, bravo a ribattere in rete un suo tiro da calcio d'angolo.  È troppo tardi però, anche perché nell'azione successiva Gaia si guadagna un rigore, con conseguente espulsione di Missarelli. Sul dischetto si presenta Delfanti, che spiazza Polini ma stampa la palla sulla traversa.  È l'epilogo finale del match. Primato conservato e ribadito per La Sportiva, con una grande prova di forza e di solidità. Pian Camuno troppo poco propositivo e incapace di reagire con decisione. La capolista è sempre più in fuga. Davide Cappelli Avvincente nIl match clou della decima giornata del girone A Juniores provinciali fra La Sportiva e Piancamuno non ha tradito le attese regalando buon calcio. Nelle foto il gol del raddoppio della Sportiva, un'uscita del portiere e un'azione di gioco (Reporter)</testo>
					</articolo>

					<articolo>
						<titolo>Articolo 30: FERALPISALÒ0 LUMEZZANE1 </titolo>
						<testo>FERALPISALÒ Stagnoli, Magri, Bellini (10' st Nodari), Giacomini, Bonetti, Boldini, Facchini (5' st Bignotti), Morelli, Lombardi, Brambilla (15' st Ghidinelli), Zeppa (7' st Giannandrea). (Colò, Andreoli R., Monteanu, Ghirardello, Giordani). Allenatore: Ariassi. LUMEZZANE Bonometti, Chinelli, Zani (20' st Chini), Saleri, Dossena, Bertocchi, Valiatti, Rachele (33' st Inverardi), Spanò, Tempini, Miglietti (11' st Racioppa), Bertoldi (15' st Andreoli N.). (Tomasini, Benedetti). Allenatore: Tomasoni. Arbitro Borromeo di Brescia. Rete st 30' Rachele.</testo>
					</articolo>

					<articolo>
						<titolo>Articolo 31: CELLATICA1 MARIO RIGAMONTI2 </titolo>
						<testo>CELLATICA (4-4-2) Gozio, Burlotti (29' st Frinpong), Micale, Lorenzini, Botticini, Ronconi, Mensah (21' st Diop), Owusu, Pameli (9' st Cortini), Tralongo, Dallabona (28' st Agnellini). (Bono, Raffelli, Quaresimi). All.: Morelli.  MARIO RIGAMONTI (4-5-1) Morandi, Leni, Bodei, Beltrami, Comaglio, Linetti, Polverani (4' st Abrami), Roversi, Bertoletti (31' st Rapuzzi), Cavagnini (10' st Bottalico), Zanardini (1' st Camossi). (Omodei, Boldini, Foletti). All.: Panni. Arbitro Gafforini di Brescia. Reti pt 25' Bertoletti; st 22' Beltrami, 24' Tralongo. Note Morandi, Cavagnini, Micale e Frinpong ammoniti. Recupero: st 3'.</testo>
					</articolo>

					<articolo>
						<titolo>Articolo 32:  Nazionali Il Lume giovanissimi vince il derby con la FeralpiSalò </titolo>
						<testo>MANERBA DEL GARDA Il Lumezzane vince il derby e 'vendica' gli Allievi Nazionali. Sette giorni dopo, sempre sul sintetico di Manerba del Garda, si gioca di nuovo il derby bresciano tra FeralpiSalò e Lumezzane. La settimana scorsa furono i gardesani a prevalere grazie a una rete di Usardi al 32' della ripresa. Stavolta Rachele regala ai rossoblù la vittoria nella sfida con i cugini. Esattamente come la sfida dei più grandi, anche quella dei Giovanissimi Nazionali è molto combattuta. Il derby è sentito in tutte le categorie e anche qui il successo vale doppio. La FeralpiSalò arriva alla sfida dopo aver ottenuto il primo punto in campionato, pareggiando con la Cremonese per 0-0, mentre il Lumezzane è reduce da un turno di riposo. Nel primo tempo le squadre si equivalgono: si studiano a centrocampo e faticano a rendersi pericolose.  Nella ripresa, complice la girandola dei cambi, il match si sblocca. A farsi preferire è la squadra valgobbina allenata da Francesco Tomasoni, che prende in mano le redini del gioco. Il gol che decide la sfida arriva a cinque minuti dal termine della contesa: in occasione di un traversone dalla fascia, Rachele anticipa tutti e supera Stagnoli. Il gol è convalidato dal direttore di gara Giulia Borromeo nonostante le veementi proteste dei padroni di casa, che segnalavano all'arbitro un tocco di mano del numero sette valgobbino in occasione del gol. Borromeo però è inamovibile e assegna la rete al Lumezzane.  Nel finale non accade più nulla: con questo successo i rossoblù raggiungono la doppia cifra e salgono a quota 11 in classifica, mentre la FeralpiSalò rimane ultima con un solo punto all'attivo.</testo>
					</articolo>

					<articolo>
						<titolo>Articolo 33:  Giovanissimi La Mario Rigamonti si 'beve' il Cellatica Vittoria esterna per i ragazzi di Panni al termine di una bella e divertente partita</titolo>
						<testo>CELLATICABella partita quella disputata tra Cellatica e Mario Rigamonti. I primi a rendersi pericolosi sono gli ospiti all'8': Bertoletti defilato sulla destra prova la conclusione personale, ma il numero uno del Cellatica devia in corner. La risposta dei padroni di casa è immediata: Mensah dalla destra serve con un lancio lungo Tralongo che effettua il tiro ma il portiere respinge. Al 15' brivido per il Rigamonti: il direttore di gara ammonisce il portiere per un fallo commesso al limite dell'area e concede una punizione al Cellatica. Cavagnini si incarica della battuta e coglie una sfortunata traversa. Gli ospiti pazientemente impostano il proprio gioco e col passare dei minuti si impadroniscono del campo; infatti al 25' trovano il gol del vantaggio: Roversi serve Bertoletti al limite dell'area che privo di marcatura insacca la sfera. Il secondo tempo si apre con il Cellatica vicino al gol: Mensah a tu per tu col portiere prova il tiro, ma non riesce ad angolarlo e Morandi para in due tempi. Al 22' gli ospiti trovano il raddoppio: Bodei, incaricato di un corner dalla destra, batte corto per Beltrami che salta un avversario e di sinistro insacca sul secondo palo. Passano solo due minuti e l'arbitro Gafforini assegna ai padroni di casa un rigore: Tralongo non sbaglia, palla da una parte e portiere dall'altra. Al 30' ancora il Rigamonti pericoloso: Beltrami serve Abrami largo sulla destra che aggancia e prova la conclusione sul secondo palo, ma Gozio para in tuffo. Federica Zanotti In trasferta nNelle immagini sotto il gol di Bertoletti, in alto un'azione sotto porta (Foto servizio Reporter)</testo>
					</articolo>

					<articolo>
						<titolo>Articolo 34: 2C ECOLOG. BEDI GIO.3 CARPENWOOD0 </titolo>
						<testo>(25-4, 25-5, 25-4) 2C ECOLOGICA BEDI GIOVANI Boni, Crocco, Franchini, Leali, Piccinali, Fantoni (libero), Rondelli, Tavelli, Tira, Zanaglio. All. Antonini. CARPENWOOD LEONESSA Bosco, Dattoli, Di Giorgi, Pavanelli, Romelli, Sechi. All. Poli. Arbitro Bozza di Brescia. Note durata set: 13', 15', 14'.</testo>
					</articolo>

					<articolo>
						<titolo>Articolo 35: CUS BRESCIA 'A'67 GARDONESE77 </titolo>
						<testo>CUS Federici 6, Perini 6, Bacchetti 6, Spaziani 10, Gallucci, Alessandrella, Gasparini A. 7, Calliari 26, Sabatino, Aslam 2, Gasparini J. 4. All. Mazzali. GARDONESE Beccaguti, Lamanna, Revera, Zubani 15, Songne, Sala 12, Bignotti 7, Belleri S. 2, Belleri S. 8, Pedretti 31, Peli 2, Multari. All. Marchioni. Arbitri Genco di Desenzano D/G (BS) e Zampiceni di Brescia. Note Parziali: 10-28; 28-39; 42-62. Usciti per falli: Gasparini J. e Perini al 38'; Pedretti (Gardonese) al 40'.</testo>
					</articolo>

					<articolo>
						<titolo>Articolo 36:  U19 La 2C Ecologica Bedizzole fa piazza pulita della Leonessa Nello scontro testa-coda del girone la capolista non fa fatica ad aggiudicarsi lo scontro con il fanalino Carpenwood</titolo>
						<testo>BEDIZZOLELo scontro testa-coda nel campionato Under 19 maschile è a senso unico. La storia di Davide contro Golia non si ripete.  La 2C Ecologia, seconda forza del torneo, non ha difficoltà a travolgere la Carpenwood Leonessa, fanalino di coda.  La formazione cittadina, ultima a 0 punti, non ha ancora vinto neppure un set, e contro i bedizzolesi non riesce ad invertire la tendenza. Troppo il divario tecnico visto in campo tra le due squadre, con il Bedizzole superiore in ogni fondamentale.  La squadra di Antonini, tra le pretendenti a vincere il titolo provinciale, si limita a svolgere il proprio compito con ordine, senza forzare i ritmi. Il tecnico bedizzolese non ha difficoltà a far ruotare tutti i suoi effettivi. Contro la Leonessa, il 'Bedi' è aggressivo sin dalla battuta, con quasi tutti i giocatori in grado di servire in salto float. Un arma micidiale, che manda in tilt la ricezione cittadina. La Carpenwood ha poche opportunità per poter costruire buone azioni d'attacco, mentre i bedizzolesi ricostruiscono la fase di contrattacco in modo efficace.  In meno di un'ora la Leonessa si deve piegare, portando a casa complessivamente tredici punti, mentre il Bedizzole mette altri tre importanti punti in classifica.</testo>
					</articolo>

					<articolo>
						<titolo>Articolo 37:  U17 La Gardonese dà lezioni agli 'universitari' del Brescia I triumplini espugnano il parquet del Cus con una bella prova Il fromboliere del match è Pedretti che realizza 31 punti</titolo>
						<testo>BRESCIAPesante vittoria per l'Under 17 della Gardonese che nel big match del Girone C Provinciale espugna il parquet del Cus Brescia A col punteggio finale di 77-67. Con questo successo la formazione triumplina resta sola al vertice della classifica a punteggio pieno, staccando proprio gli universitari, che interrompono la  striscia vincente dopo 4 affermazioni consecutive. Determinante la prova balistica di Andrea Pedretti, che ha chiuso il match firmando la bellezza di 31 punti. L'avvio di gara, alla fine  decisivo nell'economia dell'incontro, è dominato dagli ospiti che mettono a ferro e fuoco la difesa cittadina. Pedretti, ben supportato dal duo Zubani-Sala, è implacabile dall'arco dei 6.75 metri e alla prima sirena il margine di vantaggio per Gardone è già di 18 lunghezze. I padroni di casa, alle prese con assenze pesanti, provano a rientrare con la difesa 1-3-1, riuscendo con Spaziani ad andare all'intervallo lungo sul -11 (28-39).  La partita sembra riaperta, ma nel terzo parziale arriva una nuova folata della Gardonese, sospinta ancora una volta dal suo fromboliere Pedretti, che con una tripla da distanza siderale fissa il punteggio sul 62-42 al 30'.  Nell'ultimo parziale  il Cus Brescia ha quanto meno il merito di non arrendersi e, grazie a Calliari (top scorer dei suoi con 26 punti), riesce ad avvicinarsi, arrivando fino a -8. La veemente rincorsa degli universitari però si esaurisce lì e nel finale Pedretti dalla lunetta e il duo Zubani-Sala dal campo sanciscono il netto e meritato successo della Gardonese. Simone Rizzolo</testo>
					</articolo>

					<articolo>
						<titolo>Articolo 38: BASKET VOLLEY  </titolo>
						<testo>Under 19  Eccellenza Girone B  6e#170;GIORNATA: Centro Pallacanestro Bettinzoli - Treviso Basket 66-101. Classifica: Virtus Bologna e Venezia 10; Bergamo e Trento 8; Eagles Bologna e Reggiana 6; Treviso 4; Imola, Pordenone e Bettinzoli 2; Modena 0 Under 19  Elite 6e#170;giornata: Iseo-Virtus Isola 61-45; Bernareggio-Sarezzo 67-57. Classifica:Pavia 12; Monza, Malaspina San Felice e Meta 2000 10; Cremona 8; Bernareggio, Legnano e Iseo 6; Varese, Urania, Sarezzo e Legnano 4; Soul Basket e Ebro 2; Virtus Isola 0. Under 17  Eccellenza 7e#170;giornata: Fourbasket Lumezzane-Cat Vigevano 70-60; New Best Basket Brescia-Varese 57-105. Classifica:Armani Milano e Bergamo 14; Casalpusterlengo 12; Desio e Pall.Varese 10; Cantù 8; Nbb Brescia e Genova 6; Erba 4; Lumezzane, Cremona e Vigevano 2; Robur Varese 0. Under 17  Elite 6e#170;giornata: Bettinzoli Monticelli-Trezzano 61-64; Basket Brescia Leonessa-Saronno 55-44. Classifica:Trezzano e Lecco 10; Cantù e Basketown 8; Gallarate 6; Treviglio 4, Corbetta, Bettinzoli, Saronno, Cernusco e Casoratese 4; Lecco e Basket Bs Leonessa 2; Venegono 0. Under 15  Elite 3e#170; giornata: Fourbasket Sarezzo-Cornaredo 94-73; Segrate-Gussago 38-86 Under 14  Eccellenza 7e#170; giornata: Casalpusterlengo-Fourbasket Sarezzo 73-56; Lissone-Nbb Brescia-Milanotre 60-75 Under 14  Elite 4e#170; giornata: Darfo-Caravaggio 40-41; Lecco-Basket Brescia Leonessa 49-52 Under 13  Elite 7e#170; giornata: Virtus Isola-Lonato 102-51; Basket Bs Leonessa-Niguarda Milano 39-65 Under 19 Provinciale  Girone A 7e#170; giornata: Lonato-Gavardo 76-50; Desenzano-Lions 71-87; Cus Brescia-Asola 48-52; Salò-Gavardo 55-67. Classifica: Lonato 12; Cus e Asola 10; Gavardo e Lions 6; Montichiari e Desenzano 4; Basket Bs 2005 2; Salò 0.  Girone B 7e#170;giornata: Roncadelle-Uso Olimpia 50-91; Lumezzane-Pisogne 40-64; Trenzanese-Orzinuovi 38-72; Ome-Crema 39-63. Classifica:Pisogne e Crema 12; Orzinuovi e Uso Olimpia 8; Ome e Nave 6; Lumezzane e Roncadelle 2; Trenzanese 0. Under 17 Provinciale   Girone A 5e#170; giornata: Pisogne-Darfo 55-52; Chiari B-Bettinzoli Monticelli 53-81; Adrense-Lograto 80-43; Castelcovati-Chiari A 65-53; Pontoglio-Orzinuovi 37-98. Classifica:Orzinuovi 10; Castelcovati e Adrense 8; Chiari A 6; Monticelli e Pisogne 4; Darfo 2; Chiari B, Pontoglio e Lograto 0.  Girone B 5e#170;giornata: Manerbio B-Bagnolese 49-61; Lonato-Lions 53-46; Manerbio A-Ghedi 72-60; Pontevico-Verolese 60-71; Asola-Montichiari 65-75. Classifica:Manerbio A 10; Verolese 8; Ghedi e Lonato 6; Lions e Montichiari 4; Bagnolese 2; Manerbio B e Asola 0.  Girone C 5e#170; giornata: Cus Brescia A-Gardonese 67-77; Sarezzo-Gavardo np; Nave-Rezzato 58-66; Sereno-Cus Brescia B np; Vobarno-Club 28 44-63. Classifica:Gardonese 10; Cus Brescia A e Rezzato 8; Club 28 6; Gavardo e Nave 4; Sereno e Sarezzo 2; Vobarno e Cus Brescia B 0. Under 16 femminile  Girone A Franciacorta-Montecchio 0-3; Barone Pizzini Cortefranca-Rovato Despar Verde 3-2; New Volley Pisogne-Siderurgica Leonessa Iseo 2-3; Camunnia Foppapedretti-Padernese 3-0.Classifica:Camunnia, Montecchio 12; New Volley Pisogne 10; Siderurgica Leonessa Iseo 8; Barone Pizzini Cortefranca 7; Rovato Despar Verde 6; Padernese, Franciacorta 1.  Girone B Rovato Despar Gialla-LampoZippers Cologne 3-1; Batan Cazzago-Chiari 3-1; Begni Ospitaletto-Eredi Baitelli Palazzolo 3-0; Passirano-Pontoglio 0-3. Classifica:Begni Ospitaletto 15; Lampo Zippers Cologne, Rovato Despar Gialla 12; Eredi Baitelli Palazzolo, Pontoglio, Batan Tv Cazzago 6; Chiari 3; Passirano 0.  Girone C Calzedonia Atlantide-Villa Carcina 1-3; Brugar Gardonese-Lumezzane 0-3; Dueci Nave-Mister Promo Cortine 3-0; Collebeato-SiVolley Bovezzo 3-1. Classifica:Dueci Nave 15; Lumezzane 14; Brugar Gardonese Mister Promo Cortine Bovezzo, Villa Carcina 8; Collebeato 7; Calzedonia Atlantide, SivolleyByBovezzo 0.  Girone D Club28 Brescia-Papetti Leonessa 3-1; Millenium-Azzurra 0-3. Classifica:Azzurra 13; Roncadelle, Ina Assitalia Bedizzole 11; Scuola Pallavolo Brescia, Smv Gnutti, Club28 Brescia 5; Millenium 4; Papetti Leonessa 0.  Girone E Whitford Fornaci-Malodio 3-0; Castelmella-Ina Assitalia Promoball 3-0; Dello-Manerbio (A) 3-2; Torbole C.-Audax Pompiano 3-0. Classifica:Whitford Fornaci 15; Castelmella 12; Torbole C. 11; Ina Assitalia Promoball 6; Manerbio (A), Dello 5; Maclodio 2; Audax Pompiano 1.  Girone F Manerba-Barghe 0-3; Zrt Botticino-La Piadineria Salò 3-0; Nave-Bios Imbal Line Bedizzole 0-3. Classifica:Bios Imbal Bedizzole 15; Zrt Botticino, Barghe 12; La Piadineria Salò 9; Altogarda Gargnano 5; Nave 3; Manerba 1; Sermec Valsabbia 0.  Girone G Nuova Stampi Real Volley-Rovizza 3-0; Piùvolley Panizza-Calvagese 3-0; GuarnerieTagliani Bedizzole-Miro Dental Lonato 0-3. Classifica:Nuova Stampi Real Volley 15; PiùVolley Panizza 12; Miro Dental Lonato 9; Calvagese 8; Zava Pro Desenzano 6; Valsabbia Gavardo 3; Rovizza 1; GuarnerieTagliani Bedizzole 0.  Girone H Manerbio (B)-Foma Juvolley 0-3; PiùVolley S. Lucia-Dia Calcinato Real Volley 3-1; Futura Quinzano-Lusocar Montichiari 0-3; Polito Borgovolley-Fiesse Gambara 1-3. Classifica:PiùVolley S. Lucia Ghedi 15; Dia Calcinato Real Volley, Foma Juvolley 12; Lusocar Montichiari 9; Fiesse Gambara 5; Manerbio (B), Polito Borgovolley 3; Futura Quinzano 0. UNDER 17 MASCHILE  Girone unico Remedello-Db Energia Villanuova 2-3; Barghe-Ecosphera Palazzolo 1-3; Mc Donald Atlantide Bianco-Mc Donald Atlantide Blu 0-3; Bedi Giovani-Top Team Mantova 3-0; Chiari-Passirano 0-3. Classifica: Ecosphera Palazzolo, Bedi Giovani 12; Mc Donalds Brescia 10; Passirano 9; Db Energia Villanuova 7; Top Team Mantova 6; Barghe 3; Mc Donalds Brescia, Remedello, Chiari 0. UNDER 18 FEMMINILE  Girone A Barone Pizzini Cortefranca-Pontoglio 2-3; Centaurus Palazzolo-La Sportiva 0-3; Itas Assicurazioni Malonno-Venturelli Stampi Capriolo 2-3; Lanfranchi Cologne-Ponte Zanano 3-1. Classifica:Venturelli Capriolo 11; Ponte Zanano 9; Lanfranchi Cologne 8; Pontoglio, La Sportiva 6; Centaurus Palazzolo 4; Itas Assicurazioni Malonno 3; Barone Pizzini Cortefranca 1.  Girone B Verole-Bm Prealpino 3-1; Mister Promo Cortine-Calzedonia Atlantide 3-1; Foxilfree Remedello-Millenium 3-1; Lumezzane-Manerbio 0-3. Classifica:Mister Promo Cortine, Manerbio 10; Foxilfree Remedello 9; Millenium 6; Calzedonia Brescia, Lumezzane 4; Verole 3; Bm Prealpino 2.  Girone C Vallesabbia-Barghe 0-3; Novaplex Margor bedizzole-Baia Salò 3-1; Vighenzi-Max Tolls Virle 0-3; Relbo Botticino-Sabbio 3-0. Classifica:Barghe, Relbo Botticino 12; Max Tools Rezzato 9; Novaplex Margor Bedizzole 6; Baia Salò, Volley Sabbio, Vallesabbia Gavardo 3; Vighenzi 0.  Girone D Roncadelle-Unicom Fornaci 0-3; S. Michele Travagliato-Dello 2-3; Fluidomatic Castelmella-Rovato Despar 2-3; Sossi Ospitaletto-Gussago 3-1. Classifica:Unicom Fornaci 12; Rovato Despar 11; Gussago, Sossi Ospitaletto 9; Dello 4; Fluidomatic Castelmella 1; S. Michele Travagliato, Roncadelle 0.  Girone Z Ina Assicurazioni Promoball-EsaA2G Camunnia 0-3; Service Italia Bedizzole-PiùVolley Alcea Vernici 2-3. Classifica:PiùVolley Alcea, Esea2g Foppapedretti 12; Lubest Real Volley 6; Service Italia Bedizzole 4; Ina Assitalia Promoball 2. UNDER 19 MASCHILE  Girone unico Virgilio-Dello 3-0; 2C Ecologica Bedi Giovani-Carpenwood Leonessa Brescia 3-0; Rovizza-McDonalds Atlantide 0-3. Classifica:Mc Donalds Atlantide 14; 2C Ecologia Bedi Giovani 12; Virgilio 10; Dello 6; Rovizza 3; Carpenwood Leonessa 0.</testo>
					</articolo>
			</sezione>
			<sezione>
				<nome>Sezione 20: VALCAMONICA</nome>
					<articolo>
						<titolo>Articolo 1: TEMÙ Al cinema Alpi la prima della Scala </titolo>
						<testo>TEMÙIl momento più atteso dell'anno per tutti gli appassionati di musica lirica è la Prima del Teatro alla Scala di Milano. Per i festeggiamenti del bicentenario della nascita di Wagner, una delle sue opere migliori verrà trasmessa in diretta satellitare e in alta definizione nelle migliori sale cinematografiche. L'opera, Lohengrin, è la storia del cavaliere del cigno, l'angelo custode del Santo Graal. Gli interpreti più richiesti del panorama internazionale (da René Pape a Jonas Kaufmann sino ad Anja Harteros) saranno diretti dalla prestigiosa bacchetta del maestro Daniel Barenboim. L'allestimento sarà di Claus Guth. Anche il Cinema Alpi di Temù darà a tutti gli abitanti dell'Alta Valle, l'opportunità di partecipare a questo evento di portata mondiale. Per tutti gli amanti della lirica quindi l'appuntamento sarà per venerdì 7 dicembre alle 17 in collegamento diretto con la Scala di Milano.</testo>
					</articolo>

					<articolo>
						<titolo>Articolo 2:  Niardo I ragazzi fanno shopping per la scuola </titolo>
						<testo>NIARDOPiù dettagliato di così non poteva essere. Il sindaco del Consiglio comunale dei ragazzi di Niardo, Marco Castelli, ha esposto sabato scorso, nell'ambito di un Consiglio comunale vero convocato dal primo cittadino Carlo Sacristani, come ha intenzione di spendere i 600 euro che l'Amministrazione niardese gli aveva affidato prima dell'estate, al tempo della sua elezione. Una decisione scaturita prendendo in considerazione le promesse fatte agli elettori e le richieste di compagni e docenti. Nell'ambito della cultura sono previsti interventi nell'aula di musica e in biblioteca, mentre per le infrastrutture alcuni lavori in palestra. Nello specifico, saranno acquistati due poster musicali, un armadio e un metallofono, per un totale di 414 euro; il resto potrebbe essere accantonato in vista dell'acquisto di un nuovo tavolo. 'In queste settimane - ha detto il sindaco Castelli - abbiamo lavorato con impegno per migliorare la scuola'.</testo>
					</articolo>

					<articolo>
						<titolo>Articolo 3: BRENO Una Comunità montana 'ecosostenibile' </titolo>
						<testo>BRENOImpossibile non accorgersene, visto che proprio all'ingresso della sede di Comunità montana e Bim a Breno, sopra la porta, c'è una sorta di contatore luminoso che informa i passanti di quanta energia si sta producendo. Dal 15 novembre è entrato infatti in funzione l'impianto fotovoltaico da 19.8 kwp installato sul tetto dell'ente. Si tratta in tutto di ottanta pannelli finanziati al 90 % dalla Regione, grazie a un fondo versato al Parco Adamello per circa 90mila euro. La sede degli enti comprensoriali, in questo modo, produrrà energia pulita coprendo quasi totalmente il proprio fabbisogno, per un risparmio annuale di circa 10mila euro e senza immettere anidride carbonica in atmosfera (si calcola che non verrà prodotto un quantitativo di circa 9.500 kg del gas maggiormente responsabile dell'effetto serra). Quello collocato sulla copertura della Comunità montana a Breno è il secondo intervento in ordine di tempo per l'ente, visto che già negli scorsi mesi è stato posato un altro impianto al rifugio Malga Stain di Edolo (il Parco ne è il comodatario). 'In questo modo - affermano i responsabili dell'ente - il Parco ha posto importanti tasselli per perseguire una politica energetica basata su fonti rinnovabili'.</testo>
					</articolo>

					<articolo>
						<titolo>Articolo 4:  Triplice alleanza per combattere la diffusione del cinghiale </titolo>
						<testo>BRENOLa Comunità montana, il Parco dell'Adamello e la Provincia di Brescia insieme per combattere e controllare la diffusione del cinghiale in Valcamonica. Dopo diversi anni di problemi e non poche polemiche, finalmente gli enti hanno trovato un'intesa per provare a contenere la diffusione dell'animale, che tanti danni ha provocato e sta ancora oggi causando ai territori della Valle. Secondo l'accordo firmato ieri pomeriggio a Breno, i tre enti si impegnano ad attuare nelle aree a parco naturale interventi di controllo delle popolazioni di cinghiale e di abbattimento per mano del personale dipendente della Provincia (la Polizia provinciale), oppure del personale autorizzato dal Parco Adamello (gli operatori faunistici volontari) solo se accompagnati dai dipendenti del Parco, della Provincia o della Forestale. Invece nelle zone ricomprese nel Parco regionale potrà intervenire, insieme alla Provincia, anche il personale volontario non dipendente, purché formato e autorizzato, oppure operatori faunistici volontari autorizzati dal Parco. Ma non solo, il Broletto si è impegnato anche a estendere gli interventi di controllo nelle zone limitrofe al Parco, ente che metterà a disposizione il materiale necessario alle operazioni. Insomma, una grande task force per impedire all'animale di rovinare terreni, pascoli e boschi un po' dappertutto, soprattutto in media Valle, com'è successo finora. I danni maggiori si sono avuti sui monti di Esine e nella zona di Cimbergo, Ceto, Breno e Braone, dove gli agricoltori hanno subìto parecchi danni. Si hanno segnalazioni della presenza dell'animale fin dal 1997, ma sino a questi giorni non si era riusciti a raggiungere un accordo per intervenire in maniera decisa e sistematica. La Comunità montana, ad aprile, aveva approvato il Piano di intervento per il controllo del cinghiale, mentre il Broletto ha in capo la gestione della problematica secondo quanto disposto dal regolamento provinciale per la gestione e il prelievo venatorio del cinghiale, documento approvato lo scorso giugno. Il presidente della Comunità montana, Corrado Tomasi, e l'assessore provinciale alla Caccia, Aurelio Guarneri, hanno ringraziato ieri gli agenti della Polizia provinciale per l'impegno di questi mesi: impegno che ha portato all'abbattimento di 44 esemplari dall'inizio dell'anno.g. moss.</testo>
					</articolo>

					<articolo>
						<titolo>Articolo 5:  Vezza d'Oglio Tir perde il carico, viabilità in tilt L'incidente è avvenuto verso le 8.30: il mezzo è finito contro il muro a lato della strada</titolo>
						<testo>VEZZA D'OGLIOIeri mattina la viabilità sulla Ss42 ha subìto numerosi disagi causa l'ennesimo incidente. Sul tratto di strada subito dopo l'abitato di Vezza, verso le 8.30 un autoarticolato della ditta Autotrasporti Andreotti, proveniente da Fucine e diretto a Dalmine, dopo aver sbandato è finito nella cunetta a destra della strada, rimanendo incastrato contro il muro. L'autista del mezzo, illeso, ha riferito di aver sterzato per evitare una macchina che, proveniente in senso contrario, avrebbe invaso la sua carreggiata. Durante l'improvvisa manovra il pesante mezzo ha perso parte del carico. Sul posto, oltre ai Carabinieri, sono intervenuti i Vigili del fuoco di Vezza che, dopo aver messo in sicurezza la zona, hanno cominciato il pesante lavoro di trasbordo su un altro mezzo dei rotoli di plastica caricati sul camion coinvolto. Nel frattempo è arrivata dal Comando di Brescia l'autogru per poter così procedere al sollevamento della motrice dell' autoarticolato. La strada inizialmente è rimasta aperta in senso unico alternato, quindi il traffico è stato deviato nella parte bassa del paese che porta alla zona industriale. Verso le 15 la viabilità ha ripreso a scorrere normalmente.l. zamp.</testo>
					</articolo>

					<articolo>
						<titolo>Articolo 6:  Cerveno Via Crucis tra le polemiche L'associazione 'Le Capèle' si scioglie e punta il dito contro Parrocchia e Comune. Don Franzoni: 'Proseguiremo il restauro con le nostre forze'</titolo>
						<testo>CERVENOQuattro anni e mezzo fa circa, al tempo della sua nascita, sembrava davvero dovesse 'spaccare il mondo'. Nell'associazione 'Le Capèle' di Cerveno erano confluite energie e progettualità di rilievo, disposte a impegnarsi per far sì che una delle più preziose opere d'arte della Valcamonica, le statue lignee settecentesche di Beniamino Simoni, raccolte nelle 14 stazioni della Via Crucis al santuario di Cerveno, venissero preservate e valorizzate, anche grazie a una grande opera di restauro conservativo. Così è stato nei 52 mesi di vita del sodalizio: è stato avviato il restauro delle prime quattro Capèle, tuttora in corso (per un importo di 650mila euro, finanziati dalla Regione e dall'8 per mille), sono arrivate a Cerveno personalità del calibro di Marco Magnifico (vicepresidente Fai), è stato realizzato un mediometraggio da parte di Elisabetta Sgarbi. Una 'fredda' comunicazione di qualche giorno fa, invece, preceduta da parecchie chiacchiere di corridoio, ha decretato la fine dell'esperienza: 'Il 2 ottobre l'assemblea ha deliberato lo scioglimento del sodalizio', si legge nel verbale. I soci, secondo il documento, hanno preso atto della 'assenza di una forte condivisione nella progettazione delle attività' e del fatto che 'il ruolo dell'associazione risulti oggi svuotato'. Ad assumersi un ruolo 'diretto ed esclusivo' nella gestione sia dei lavori di restauro sia delle attività di valorizzazione del Santuario sarebbe stata 'la parrocchia di Cerveno, in seguito anche all'intervento della curia di Brescia'. Per questo motivo 'e in considerazione anche dei risultati raggiunti' è stato deliberato lo scioglimento e il patrimonio residuo è stato devoluto alla fondazione Comunità bresciana, che lo destinerà al fondo territoriale per la Valle 'per contribuire a future iniziative a favore della Via Crucis'. Oltre a ciò pare ci sia stata scarsa condivisione del progetto anche da parte del Comune, che non avrebbe mantenuto la promessa di versare alcuni fondi. 'I restauri vanno avanti comunque - dice don Giuseppe Franzoni, parroco di Cerveno -. Non sono stato interpellato sulle scelte dell'assoziazione, ma la parrocchia proseguirà con le sue forze'. In ogni caso l'esperienza dell'economista Marco Vitale, primo presidente dell'associazione, e dei tanti imprenditori legati al sodalizio è finita. A prevalere, ancora una volta, pare sia stata la scarsa unità d'intenti.Giuliana Mossoni</testo>
					</articolo>
			</sezione>
			<sezione>
				<nome>Sezione 21: VALTROMPIA E LUMEZZANE</nome>
					<articolo>
						<titolo>Articolo 1: NAVE Una serata contro la violenza alle donne </titolo>
						<testo>NAVEIn occasione della giornata internazionale contro la violenza sulle donne anche Nave offre il proprio contributo invitando la cittadinanza alla serata in programma giovedì prossimo alle 20.30. La sala civica 28 Maggio ospiterà diverse personalità direttamente coinvolte nel mondo femminile con l'obiettivo di sensibilizzare i singoli e le istituzioni in materia di pari opportunità nelle relazioni sociali tra uomo e donna. Il consigliere comunale Sara Antonelli introdurrà tre esponenti di spicco dei Consultori familiari della Civitas. L'intervento della ginecologa e direttrice Laura Decca sarà seguito da quello dell'assistente sociale Monica Inselvini. Quindi prenderà la parola l'ostetrica Elena Rampini. A completamento della serata, aperta a tutti gli interessati, sarà quindi proiettato il film di Ferzan Özpetek 'Un giorno perfetto'. b. f.</testo>
					</articolo>

					<articolo>
						<titolo>Articolo 2:  Gardone Malga Lividino: trovati i soldi per i lavori </titolo>
						<testo>GARDONEPer il Comune arriva una boccata d'ossigeno. Il bando di vendita per un'area edificabile in via Giusti ha portato nelle casse 150.000 euro, 18.000 in più della base d'asta. 'Denaro fresco - commenta entusiasta l'assessore ai Lavori pubblici Fausto Gamba -: servirà a finanziare il progetto di ristrutturazione della malga Lividino, per la quale è stato erogato un finanziamento regionale di oltre 400.000 euro'. Nulla da fare invece per l'altro bene messo a in vendita tramite asta, il fabbricato ex Enel di via Moretto per il quale si partiva da una base di circa 450.000 euro. 'Stiamo valutando - rivela Gamba - la possibilità di rimetterlo in asta con un piccolo ribasso, ma ci stiamo anche chiedendo se forse non sia più conveniente scorporare in due lotti l'offerta: da un lato l'edifico che ospitava gli uffici e dall'altro la pertinenza a verde sulla quale insiste anche un magazzino'. Per ora il Comune porta a casa il denaro necessario al recupero della malga che vanta 52 ettari a pascolo, una stalla da 350 mq e una cascina-deposito di altri 152. Flavia Bolis</testo>
					</articolo>

					<articolo>
						<titolo>Articolo 3:  Collebeato Radiazioni: amiche o nemiche? </titolo>
						<testo>COLLEBEATOProsegue il miniciclo dedicato al tema 'La radioattività amica o nemica?' promosso dall'associazione Flor de Cobiat: domani alle 20.30 è in programma il secondo appuntamento. La proposta, nell'ambito della settimana dedicata agli studi sulla ricerca sul cancro, ha un titolo 'volutamente provocatorio - ha rimarcato la presidente Alessandra Panarotto - e intende fare il punto sulle radiazioni per parlare del loro utilizzo in campo medico sia dal punto di vista diagnostico, sia da quello curativo'. L'appuntamento è nella sala del camino di Palazzo Martinengo. Protagonisti della serata saranno il dottor Fernando Barbera, radioterapista oncologo all'Istituto Olindo Alberti dell'ospedale cittadino, e la dottoressa Maria Beatrice Panarotto, medico nucleare in forza al servizio di Medicina Nucleare dello stesso ospedale che aiuteranno a comprendere le applicazioni pratiche delle radiazioni nella cura delle malattie tumorali. 'La presenza di questi professionisti - spiega la presidente dell'associazione - può essere determinante nel tentativo di chiarire i dubbi che questo tipo di terapia oncologica può suscitare'. E la tematica sicuramente interessa, come dimostra il buon riscontro di pubblico al primo incontro tenuto dal dottor Antonio De Agostini.</testo>
					</articolo>

					<articolo>
						<titolo>Articolo 4:  Concesio 'Caminada de not' con gli Alpini Sabato il tradizionale appuntamento per famiglie e appassionati di montagna</titolo>
						<testo>CONCESIOAnche quest'anno il gruppo Alpini di Concesio organizza la quarta edizione della 'Caminada de not en Paloss', maratona notturna che piace non solo agli appassionati della montagna e ai camminatori agonisti, ma anche a famiglie e gruppi di amici. Lo scorso anno in più di 500 hanno percorso i tracciati adattati a ogni esigenza: dai 6 agli 11 km del percorso intermedio fino ai 18 km della vetta del Palosso. Patrocinata dall'assessorato allo Sport del Comune 'la manifestazione - spiega il responsabile sport degli Alpini di Concesio Mario Poli - vuole sensibilizzare alla salvaguardia delle nostre colline anche persone che non frequentano abitualmente boschi'. La partenza, dalla sede degli Alpini, è in programma per le 16.30 di sabato venturo. L'itinerario comprennde il Rifugio Alpini in località Colma, l'attraversamento di boschi cedui fino alla cascina Grassi Carpini. Chi vuole può proseguire verso la sommità del monte Palosso, a quota 1.158 metri, punto panoramico a 360° sulla città di Brescia e le valli limitrofe. Il ritorno segue il tracciato dell'andata con rientro a Concesio. 'Quest'anno l'edizione è anche Memorial Luciano Codenotti - aggiunge Poli - simpatizzante di Concesio recentemente scomparso per un male incurabile'. s. m.</testo>
					</articolo>

					<articolo>
						<titolo>Articolo 5:  Via Valle dei fiori: finalmente arrivano le ruspe </titolo>
						<testo>LUMEZZANEIn via Valle dei Fiori sono... fioriti i lavori di sistemazione della strada, attesi per decenni e ora, finalmente, al traguardo della realizzazione. Sono in carico - i lavori - ad Asvt per un importo di 109mila euro. La strada è sottosopra perché si sta costruendo la fognatura per acque bianche e nere, dato che mancava. La carreggiata sarà opportunamente allargata dato che, sia pure soltanto nel tratto iniziale, era ristretta al punto da rendere difficoltoso l'incrocio di due veicoli. La situazione della via dei Fiori, sul cui tracciato sono sorte numerose abitazioni, da lungo tempo sollevava le recriminazioni degli abitanti della zona i quali avrebbero preteso almeno un allargamento. Ora sono arrivati i lavori che la completano di tutti i servizi, omaggio al meglio tardi che mai.</testo>
					</articolo>

					<articolo>
						<titolo>Articolo 6:  Lumezzane Un anno a tutto asfalto A fronte di continue lamentele sulle strade 'al gruviera' il Comune vara un piano di manutenzione spalmato su 365 giorni. Interventi anche sui marciapiedi</titolo>
						<testo>LUMEZZANEDopo le polemiche sulle strade 'al gruviera' l'Amministrazione comunale, e in particolare l'assessorato ai Lavori pubblici retto da Mario Salvinelli, ha scelto di correre ai ripari. La gente infatti misura subito e spesso sulla propria vettura lo stato in cui si trovano gli asfalti; i pedoni lamentano da parte loro lo stato in cui si trovano i marciapiedi. Di fronte a questo, con le limitate risorse di cui oggi possono disporre i Comuni, l' Amministrazione intende intervenire. Per questo la giunta ha redatto un progetto per la manutenzione ordinaria delle strade comunali. L'importo complessivo per ora disponibile è di 30.050 euro. Gli interventi di manutenzione ordinaria, sul manto stradale, sui marciapiedi o su muretti e ringhiere, sono necessari anche se 'le strade comunali - osserva il progettista - complessivamente sono in discreto stato di conservazione in quanto periodicamente vengono realizzati dei rifacimenti del manto stradale'. Il progetto, in particolare, prevede diversi tipi di intervento. In primo luogo il rifacimento di qualche manto stradale usurato e la chiusura di buche formate per l'effetto di agenti atmosferici. Sui marciapiedi sono previsti il rifacimento di alcuni tratti usurati e la sostituzione di cordoli rovinati. Anche i chiusini verranno messi in quota rispetto al manto stradale; infine, si provvederà alla riparazione o sostituzione delle barriere di protezione dei pedoni, al fissaggio delle ringhiere demolite in seguito a incidenti stradali, nonché alla sistemazione di muretti. Gli interventi verranno realizzati nel corso di un anno. Alcuni sono già stati programmati. Altri saranno realizzati a seguito di sopralluoghi di controllo del direttore dei lavori oppure da eventuali richieste d'intervento da parte dei cittadini oppure del comando di Polizia locale. Angelo Seneci</testo>
					</articolo>
	</sezione>
</giornale>