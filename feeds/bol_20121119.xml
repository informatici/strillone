<?xml version="1.0" encoding="UTF-8"?>
<giornale>
		<testata>Brescia on line</testata>
		<edizione>2012-11-19</edizione>
			<sezione>
				<nome>Sezione 1:  GDB LAVORO</nome>
					<articolo>
						<titolo>Articolo 1:  Opportunità tra pubblico  e privato </titolo>
						<testo>nRieccoci puntuali come ogni lunedì con l'appuntamento tanto atteso del GdB Lavoro. Una vetrina unica nel panorama bresciano con i suoi oltre mille annunci tra chi cerca e chi offre lavoro. Opportunità che spaziano dal settore privato fino a quello pubblico.</testo>
					</articolo>

					<articolo>
						<titolo>Articolo 2:  Con l'eredità del Vantini lavoro garantito al 96 % La Scuola delle arti e della formazione professionale di Rezzato sfida la crisi: i suoi studenti non temono la disoccupazione</titolo>
						<testo>nUn lavoro per tutti, o meglio per il 96 % dei ragazzi che escono da uno dei percorsi formativi proposti dalla Scuola. E' quello che La Scuola delle arti e della Formazione Professionale Rodolfo Vantini permette agli studenti che frequentano i suoi corsi di formazione.  La Scuola Vantini è uno dei centri di istruzione più antichi della Lombardia. La sua nascita avviene nel 1839, grazie all'Architetto bresciano Rodolfo Vantini (massimo esponente dell'architettura bresciana dell'800, dal quale la scuola prenderà il nome). Questa scuola l'architetto Vantini l'aveva fortemente voluta, per sviluppare e affinare quell'arte legata alla lavorazione del marmo, che è da sempre la connotazione del territorio di Rezzato e Botticino. L'attuale Scuola di Formazione Professionale Vantini, di fatto conserva le originarie impostazioni didattico - umanitarie, affiancando nel corso degli anni, all'aspetto tecnico che è sempre stato prevalente, una parte fondamentale di approfondimento teorico e culturale.  Tutto questo, grazie anche all'impegno economico dei Comuni di: Rezzato, Botticino e Brescia che della Scuola sono Soci Fondatori, unitamente alla politica di grande attenzione verso le aziende del territorio (più di 51), con le quali la Scuola mantiene rapporti, permettono il grande risultato che sopra abbiamo descritto.</testo>
					</articolo>

					<articolo>
						<titolo>Articolo 3: OCCASIONI DELLA SETTIMANA  </titolo>
						<testo>INFORMAGIOVANI   OPERAI TECNICI nPilotti Felice Srl Rodengo Saiano (Bs) cerca 1 OPERAIO MECCANICO . Per torni plurimandrino a controllo numerico. Si richiede: competenze meccaniche, programmazione codice ISO, parametri di lavorazione e settaggio utensili / apparecchiature. Inviare CV tramite email: personale@pilottisrl.it, Ufficio del personale.   IMPIEGATI nCast Alimenti Srl Brescia cerca 1 STAGISTA . Per affiancamento alle funzioni di segreteria didattica. Si richiede: età 18/30 anni, diploma di segretaria di azienda o di maturità. Contratto di lavoro: part time. Inviare Cv tramite email: info@castalimenti.it, sig.ra Sara Vitali o sig.ra Paola Cristini. nCauto Cantiere Autolimitazione Coop.Soc. a R.L. Brescia cerca 1 IMPIEGATA/O . Per contabilità generale, partita doppia, fatturazione, dichiarazioni fiscali, Iva, bilanci. Si richiede: diploma in ragioneria/laurea in materie economiche, buone conoscenze informatiche, capacità organizzative, doti analitiche, conoscenza del controllo di gestione. Esperienza pluriennale in analoga mansione. Contratto di lavoro: full time. Inviare CV tramite email: selezione@cauto.it, dott.ssa Sandra Belli. nIntelco Italia informatica Srl Gussago (Bs) cerca 2 ESPERTI PAGHE/ CONTRIBUTI . Si richiede: laurea triennale, ottima conoscenza tema paghe, contributi mensili, adempimenti annuali, CCNL, esperienza di almeno 3 anni nell'area elaborazione paghe e contributi. Inviare CV tramite email: lgaluppi@intelco.it, dott.ssa Laura Galuppi. nIntelco Italia informatica Srl Gussago (Bs) cerca 2 INGEGNERI ELETTRONICI / INFORMATICI . Per supporto alla fase di analisi, avviamento e collaudo dei progetti, garantendo la customizzazione del pacchetto Software applicativo. Si richiede: laurea in discipline tecnico-scientifiche (ingegneria, scienze dell'informazione, matematica), competenze in ambito sistemistico / software e progettazione informatica. Inviare CV tramite email: lgaluppi@intelco.it, dott.ssa Laura Galuppi. nMultilingue Srl Brescia cerca 1 IMPIEGATA/O . Per gestione della parte amministrativa e organizzativa di progetti di formazione in particolare finanziata. Si richiede: laurea; buone doti di precisione e ordine; buona conoscenza della lingua inglese; buona conoscenza del PC in particolare del pacchetto Office; precedente esperienza nella gestione amministrativa di progetti di formazione finanziata. (rif. formazione finanziata). Inviare CV con foto tramite email: recruitment@multilingue.it, sig.ra Elena Assolini. nMultilingue Srl Brescia cerca 1 IMPIEGATA/O . Per gestione progetti nel settore corsi e formazione. Si richiede: laurea, buona conoscenza della lingua inglese, buona conoscenza del PC in particolare del pacchetto Office, precisione, ordine, capacità organizzativa e di gestione del tempo, coordinamento di risorse umane e informatiche, propensione al lavoro in team. (rif. gestione corsi) Inviare CV con fotografia tramite email: elena@multilingue.it, sig.ra Elena Assolini. nMultilingue Srl Brescia cerca 1 IMPIEGATA/O . Per gestione progetti nel settore traduzioni / interpreti. Si richiede: laurea, buona conoscenza della lingua inglese e tedesca, buona conoscenza del PC in particolare del pacchetto Office, precisione, ordine, capacità organizzativa e di gestione del tempo, coordinamento di risorse umane e informatiche, propensione al lavoro in team. (rif. gestione progetti) Inviare CV con fotografia tramite email: elena@multilingue.it, sig.ra Elena Assolini. nNTK Europe Spa Brandico (Bs) cerca 1 IMPIEGATA/O . Per Responsabile Ufficio Tecnico. Si richiede: perfetta conoscenza e interpretazione disegno meccanico; esperienza maturata nell'elaborazione di cicli di lavorazione torni, frese, centri di lavoro a cnc, rettifiche, ecc.; abilità nel risolvere problematiche tecniche e qualitative; capacità di lavorare e coordinare team di persone. Inviare CV tramite email: curriculum@ntkeurope.it, sig.ra Sonia Fortunati. nNTK Europe Spa Brandico (Bs) cerca 1 IMPIEGATO/A . Per Responsabile Assicurazione Qualità. Si richiede: diploma o laurea; esperienza nell'area assicurazione qualità maturata nel settore meccanico; buona conoscenza lingua Inglese per frequenti riunioni / telefonate / mail scambio documentazione con la clientela estera; conoscenza normativa ISO9001, ISO TS 16949, PPAP, FMEA; capacità lavoro in team. Inviare CV tramite email: curriculum@ntkeurope.it, sig.ra Sonia Fortunati. nOrasilavora.it Studio Sila Tommaso Brescia cerca 1 ADDETTO/A AMMINISTRAZIONE DEL PERSONALE . Per gestione ed elaborazione cedolini paga, denunce mensili, gestione assunzioni e cessazioni di rapporti di lavoro; gestione attività contabili di base e adempimenti fiscali e previdenziali. Si richiede: età 19/28 anni, diploma o laurea in discipline economiche o equipollenti, esperienza di almeno due anni maturata in studi di consulenza del lavoro o in aziende nell'area amministrazione del personale. Inviare CV tramite email: cv@orasilavora.it, Ufficio Risorse Umane. nPietro Fiorentini Spa Arcugnano (Vi) cerca 1 INGEGNERE MECCANICO . Per operare in area produttiva e, in sinergia con il team di prodotto e diverse figure professionali, occuparsi di progettare e migliorare i prodotti esistenti. Si richiede: laurea magistrale in Ingegneria meccanica; gradite conoscenze, esperienze , attitudini, nell'ambito della fluidodinamica; conoscenza di autocad 2D e di software 3D; buona conoscenza della lingua inglese; esperienza in una posizione analoga. Sede di lavoro: Desenzano del Garda Inviare CV tramite email: selezione@fiorentini.com, dott.ssa Spagnolo. nTempo Libero Società Cooperativa Sociale Onlus Brescia cerca 1 STAGISTA . Per attività nell'ambito della mobilità internazionale e gestione programmi europei. Si richiede: diploma o laurea conseguita o in via di conseguimento; necessaria buona conoscenza della lingua inglese e di una seconda lingua della comunità europea; flessibilità e buone doti relazionali. Contratto di lavoro: orario e disponibilità da concordare. Inviare CV tramite fax: 0302808366 oppure tramite email: risorseumane@cooptempolibero.it, Responsabile Risorse umane. nTempo Libero Società Cooperativa Sociale Onlus Brescia cerca 10 MEDIATORI/TRICI CULTURALI LINGUA CINESE / TAGALOG / AFGANO . Si richiede: diploma di scuola superiore, ottima conoscenza della lingua italiana, conoscenza dei servizi socio - sanitari, comprovata esperienza nella mediazione in ambito socio - sanitario. Automuniti. Disponibilità a lavorare in orari serali e durante il fine settimana. Sede di lavoro: Brescia e provincia. Inviare CV tramite fax: 0302808366 oppure tramite email: risorseumane@cooptempolibero.it, Responsabile Risorse umane. nTeorema Srl Milzano (Bs) cerca 1 CONSULENTE DEL LAVORO . Per inserimento nell'organico per gestione autonoma buste paga, relativi obblighi adempimenti e problematiche. Pacchetto clienti già disponibile di buone dimensioni. Telefonare al 0303384956 oppure inviare CV tramite email: v.giongo@studioteosrl.it, rag. Gardoni - rag. Colla.   COMMERCIALI nDXG Giustacchini Srl Roncadelle (Bs) cerca 2 OPERATRICI TELEFONICHE . Si richiede: precedente esperienza in telemarketing è titolo preferenziale. Inviare CV tramite email: risorseumane@dxg.it, sig.ra Erika. nGussoni Corrado e Zoli Gianpaolo Snc Darfo Boario Terme (Bs) cerca 4 CONSULENTI PREVIDENZIALI JUNIOR . Per gestione esigenze assicurative dei clienti e consulenze previdenziali personalizzate. Si richiede: età 25/40, diploma e/o laurea, residenza in zona da almeno 5 anni, automuniti. Sede di lavoro: Darfo Boario Terme. Inviare Cv tramite email: risorseumane.darfo@live.it, dott.ssa Francesca Bianchi. nGussoni Corrado e Zoli Gianpaolo Snc Darfo Boario Terme (Bs) cerca 4 CONSULENTI PREVIDENZIALI JUNIOR . Per gestione esigenze assicurative dei clienti e consulenze previdenziali personalizzate. Si richiede: età 25/40, diploma e/o laurea, residenza in zona da almeno 5 anni, automuniti. Sede di lavoro: Sarezzo. Inviare CV tramite email: risorseumane.darfo@live.it , dott.ssa Francesca Bianchi. nIna Assitalia - Agenzia Generale di Manerbio (Bs) cerca 5 CONSULENTI ASSICURATIVI JUNIOR . Per studiare e proporre nuove soluzioni e servizi mirati alle esigenze della clientela. Si richiede: età 20/35 anni. Sede di lavoro: Castel Mella, Bagnolo Mella, Ghedi, Ospitaletto. Inviare CV tramite email: selezione@inamanerbio.it. nStudio Castel Mella Srl - Affiliato Tecnocasa Castel Mella (Bs) cerca 1 COLLABORATORE/TRICE . Per tirocinio formativo per agente immobiliare e ricercatore di mercato. Si richiede: diploma, buona capacità comunicativa, automuniti. Telefonare al numero: 0302551454 oppure inviare CV tramite email: bshsf@tecnocasa.it , Galanti.   ALTRO nBritish Institutes Brescia cerca 5 ENGLISH MOTHER TONGUE TEACHERS . Si richiede: esperienza di insegnamento. Sede di lavoro: Brescia e provincia. (rif. teacher recruitment) Inviare CV in formato europeo con fotografia tramite email: brescia@britishinstitutes.it, dott.ssa Beatrice Guerra. nIstituto Giacomo Leopardi Srl Brescia cerca 4 DOCENTI . Per insegnamento per corso di lingua inglese, francese, tedesco e spagnolo. Si richiede: laurea. Contratto di lavoro: diurno e/o serale. Inviare CV tramite email: segreteria@istitutogleopardi.it, sig.ra Francesca. nOmnia Editore Paderno Franciacorta cerca 1 COLLABORATORE/TRICE EDITORIALE . Per cura clienti e ampliamento inserzionisti. Si richiede: diploma di scuola superiore (preferibilmente a indirizzo commerciale) o laurea (in materie umanistiche o economiche), buone capacità relazionali. Sede di lavoro: Franciacorta Telefonare al numero: 030653218 oppure inviare CV tramite email: info@giornaleilpunto.com, ing. Alice Saleri. CENTRIIMPIEGO   BRENO Via Aldo Moro, 14 Tel. 030-3748391 - Tel. e Fax 0364-22328 E-mail: ci-breno@provincia.brescia.it nCercasi 1 ASSISTENTE FAMILIARE con esperienza di assistenza pazienti allettati per persona non autosufficiente. Richiesta buona conoscenza della lingua italiana, preparazione pasti e pulizia casa. Disponibilità 24 ore. Sede di Lavoro: BRENO. Offerta valida fino al 26/11. Codice rif. 19399. Inviare CV a Centro Impiego di Breno Via A. Moro - BRENO - 25043 email ci-breno@provincia.brescia.it 0303748391 - 036422328.</testo>
					</articolo>

					<articolo>
						<titolo>Articolo 4:  Acchiappasogni, la filiera 'dal seme al frutto di Nave' premiata dalla Barilla come progetto tra i migliori del settore </titolo>
						<testo>nL'hanno chiamato Progetto Acchiappasogni, perché i giovani che ne sono protagonisti hanno il sogno di produrre dalla terra alimenti completamente biologici (con il completo controllo della filiera dal seme al frutto), ma anche quello di fungere da centro di aggregazione dove si lavora senza il timore di sporcarsi le mani, e dove i clienti possono fare la spesa direttamente nell'orto. Una scelta brillante e poco comune a Brescia quella dell'orto sociale giovanile bio, che negli ultimi due anni è nata e cresciuta sulle colline di Nave per mano di Elia Cammarata, Miriam Fusi, Luca Deriu, Gabriele Boschetti e Camilla Zoppolato, e che nei mesi scorsi la società di alimentari Barilla ha premiato come una delle 30 migliori idee iscritte al bando internazionale Barilla Cfn for food. Una sfida tra ragazzi creativi edotti dallo studio ma capaci all'occorrenza di rimboccarsi le maniche - quella lanciata dalla multinazionale italiana - che si concluderà a Milano il 28 e 29 novembre prossimi durante il Forum su Agricoltura e Nutrizione. Capace di portare l'attività agricola bresciana all'attenzione del panorama giovanile di mezzo mondo, l'orto sociale bio è ospitato all'azienda agricola navese Cammarata di via Sacca Alta 108, su un appezzamento pianeggiante di circa 2.200 metri quadri. Quest'anno, grazie alle cure degli Acchiappasogni, ha prodotto pomodori, peperoni, melanzane, cavoli, cipolle, aglio, bietole da rapa e da costa, zucchine, zucche, sedano, basilico, prezzemolo, fragole e meloni.  'Lo facciamo perché condividiamo un sogno - racconta il 20enne Elia Cammarata, figlio d'arte e studente della facoltà di Agraria di Milano - quello di ricollegare le nuove generazioni con la natura. La coltivazione degli ortaggi si basa sui metodi ecosostenibili, tra rispetto dei ritmi della terra, utilizzo di concime prodotto con scarti del lavoro agricolo, e valorizzazione dell'antagonismo tra predatori presenti naturalmente e parassiti patogeni. L'irrigazione invece è impostata con la tecnica del goccia a goccia, in modo da ridurre al massimo le perdite d'acqua. In più il progetto punta alla vendita in campo, per portare il cliente a un rapporto diretto con il produttore'. 'Tornando al concorso ci teniamo a far sapere che Acchiappasogni può ancora portare Brescia alla vittoria - conclude Elia -. Per questo però abbiamo bisogno del supporto dei bresciani, che possono darci la loro preferenza votandoci sul sito www.bcfnyes.com/best-of-the-web.php'.</testo>
					</articolo>

					<articolo>
						<titolo>Articolo 5: COMUNE DI BARBARIGA Un impiegato part time a tempo indeterminato </titolo>
						<testo>nUn posto pubblico da impiegato a tempo indeterminato per 18 ore la settimana. Lo mette a bando il Comune di Barbariga che ha indetto una gara per soli esami a cui potranno partecipare solo quanti in possesso della laurea specialistica o del diploma di laurea in Ingegneria civile o Architettura. La domanda di ammissione deve essere compilata in carta semplice e consegnata entro le 12.30 del 10 dicembre. Il calendario delle prove, in programma in piazza Aldo Moro 4, prevede lo scritto il 17 dicembre alle 9.30. Gli aggiornamenti relativi all'esame verranno comunicati esclusivamente tramite il sito internet del comune all'indirizzo www.comune.barbariga.bs.it, alla pagina albo pretorio, sezione bandi. Per altre informazioni è possibile rivolgersi al Comune, chiamare il numero 030/9718104, o scivere all'indirizzo mail segreteriaôcomune.barbariga.bs.it</testo>
					</articolo>

					<articolo>
						<titolo>Articolo 6:  Opportunità per fisioterapisti, radiologi, tecnici di laboratorio </titolo>
						<testo>nL'Agenzia per il lavoro Openjobmetis rafforza il proprio know how ed expertise in ambito sanitario. Attraverso la Divisione Sanità, specializzata nelle ricerca e selezione di Risorse Umane in questo specifico settore, offre infatti un numero sempre maggiore e variegato di profili professionali specializzati, in linea con le richieste e le evoluzioni del settore.  Una volta, nel panorama sanitario italiano, le Agenzie per il Lavoro (ApL) ricercavano principalmente infermieri, dotati del diploma conseguito dopo tre anni di studi professionali, oggi sono sempre più numerose le professionalità richieste alle ApL. È quanto emerge dall'attività sul campo della Divisione Sanità di Openjobmetis guidata dal Responsabile Danilo Arcaini, che traccia l'incremento della richiesta di figure di diversa specializzazione, a cui l'Agenzia per il lavoro risponde con un'offerta puntuale e altamente qualificata.  La Divisione Sanità, infatti, guida la selezione e la ricerca di fisioterapisti, operatori socio sanitari, tecnici di laboratorio biomedico, tecnici radiologi, educatori, ausiliari socio assistenziali, autisti e soccorritori delle ambulanze.</testo>
					</articolo>

					<articolo>
						<titolo>Articolo 7: LE VOSTRE STORIE Laura, in Germania alla scoperta della madreperla </titolo>
						<testo>nDi Laura la carta d'identità dice che ha trentasei anni (ma in realtà sembra una ragazzina). Di lei colpisce subito lo sguardo intenso, ma soprattutto curioso. Laura è nata e vissuta a Rezzato, e fino al Liceo scientifico Calini ad indirizzo artistico sperimentale che ha frequentato a Brescia, il suo mondo si è diviso fra il suo paese e la città. La scelta di un indirizzo sperimentale a cavallo fra arte e scienza, per Laura è stato quasi obbligato dalla sua voglia di riuscire a sviluppare varie attitudini, per soddisfare in parte la sua famosa curiosità verso tutto. Al termine del Liceo per Laura si impone la scelta della facoltà universitaria, scelta non facile, che cade su ingegneria civile presso la Statale di Brescia, perché - come lei dice - anche Ingegneria era un buon mix fra scienza e arte sulla scelta delle quali era molto divisa. Ma la curiosità a volte crea anche incertezza nel trovare le proprie attitudini, e allora ricomincia daccapo (o quasi), stavolta dalla facoltà di fisica all'Università Cattolica di Brescia. Alla domanda perché fisica Laura risponde: 'Perché anche una materia come fisica ha bisogno di un po' di estro e un pizzico di genialità per essere compresa'. Verso il terzo anno Laura accede ad un percorso semestrale di Erasmus che la porta all'Istituto di Biofisica dell'Università di Göttingen, una tra le migliori università tedesche. 'Come ho messo piede sull'aereo ho sentito che tutto sarebbe cambiato' queste sono le parole che Laura dice per definire la piega che ha preso la sua vita da allora. Da subito Laura si è integrata nella sua nuova vita, (malgrado non conoscesse una parola di tedesco) anche se parla molto bene inglese, creando ottimi rapporti con gli altri studenti, che con lei condividevano il corso di biofisica al quale si era iscritta, oltre che lo studentato dove lei soggiornava. Un corso appassionante, seguito da una allettante offerta per un progetto di ricerca e relativa tesi di laurea proprio in Germania, sulla biomineralizzazione della madreperla (tradotto in parole semplici; un processo tramite il quale gli organismi formano dei materiali compositi, costituiti da minerali e macromolecole es. proteine di cui la madreperla è un esempio). Un' offerta prontamente accettata che l'ha portata alla laurea nel 2003, ed è stata il trampolino di lancio per il suo futuro lavorativo. Infatti sempre nel 2003 Laura accede ad un dottorato di ricerca sulle madreperle all'Università di Brema, che dura sino al 2006.  Ormai la sua vita si è consolidata a Brema, con un incarico molto importante, infatti questa giovane donna con la curiosità nel sangue ha potuto esprimere appieno le sue capacità, che sono state riconosciute nel difficilissimo mondo universitario tedesco, che le ha riconosciuto il ruolo di vicedirettore di dipartimento dell'Università di Brema, facoltà di scienze dei materiali, che guarda caso fa parte della facoltà di Ingegneria. Ora Laura è una ricercatrice confermata, cosa davvero rara per uno straniero. Gestisce in autonomia un gruppo di 12 dottorandi e una post dottoranda, lavora con loro su progetti di ricerca, scrive articoli, insegna in vari corsi e segue i così detti tesisti.  Molta strada dunque per Laura, ma ancora molta da fare per soddisfare la sua assetata curiosità.</testo>
					</articolo>

					<articolo>
						<titolo>Articolo 8: IN PROGRAMMA VENERDÌ 30 NOVEMBRE Career day per capire  cosa fare  </titolo>
						<testo>nUna possibilità molto concreta per gli studenti di entrare in diretto contatto con le aziende che cercano personale.  Dove? Alla quarta edizione di Career Day, in programma venerdì 30 novembre dalle 9 alle 14 nell'aula magna della sede di via San Faustino 74/B. L'incontro, organizzato dall'Università degli studi di Brescia, è un'occasione di scambio e confronto tra aziende, laureandi e laureati bresciani, in cui sarà possibile conoscere i responsabili delle imprese e degli enti del nostro territorio e lasciare contatti e curriculum, così come ricevere consigli utili sulla ricerca del lavoro. Per iscriversi al Career Day è necessario compilare il modulo on-line che si trova sul sito www.unibs.it.</testo>
					</articolo>

					<articolo>
						<titolo>Articolo 9:  Uno psichiatra e un esperto in neonatologia </titolo>
						<testo>nDue medici, uno psichiatra e un esperto in neonatologia, da assumere per un anno. Li cerca l'ospedale Civile di Brescia che ha indetto due bandi di gara a cui è possibile partecipare iscrivendosi rispettivamente entro mercoledì 21 novembre e venerdì 23 novembre alle 12, facendo pervenire la domanda in carta semplice che si trova sul sito www.spedalicivili.brescia.it.  Per partecipare ai due concorsi è necessario essere laureati in Medicina e chirurgia ed essere iscritti all'albo dell'Ordine dei medici da almeno 6 rispetto al giorno di scadenza dei bandi.  Obbligatorio anche fare un versamento di 7 euro sul c/c postale numero 15300247 intestato agli Spedali Civili di Brescia. Per tutti colo che fossero interessati ad avere altre e più dettagliate informazioni è possibile rivolgersi all'Ufficio concorsi del servizio risorse umane (tel. 0303995965) del Civile di Brescia.</testo>
					</articolo>

					<articolo>
						<titolo>Articolo 10:  INFORMAGIOVANI Migliori si diventa! </titolo>
						<testo>nDa Verona a Milano, il mese di novembre è ricco di manifestazioni che mettono al centro il lavoro e le politiche di orientamento dedicate ai giovani. ManieIngegno e#150; Migliori si diventa! è il tema della 22esima edizione di JOBeOrienta, incentrato su alcuni dei presupposti necessari per rimettere in moto l'economia e favorire l'occupazione giovanile: tornare a scommettere sull'artigianato dotandolo di nuove tecnologie e di competenze organizzative aziendali e creare una nuova e#147;intelligenza del faree#148;, riscoprendo quei mestieri e quelle professioni che nella nostra epoca rischiano di scomparire. Questo lo scenario in cui si svolgerà la manifestazione, i cui obiettivi principali rimangono sempre rafforzare il dialogo tra la scuola e le imprese, offrire ai giovani un'opportunità di orientamento per la scelta del proprio futuro e fornire un assaggio delle diverse professioni. Il tutto attraverso dibattiti, approfondimenti, testimonianze e la presenza di espositori. La mostra convegno si svolgerà presso la Fiera di Verona dal 22 al 24 novembre, dalle 9 alle 18. Quella del 2012 sarà inoltre la XII edizione di Job Meeting Milano, manifestazione a livello nazionale di incontro tra le diverse realtà del lavoro, della formazione e dell'orientamento. L'iniziativa consente a laureati e laureandi di tutte le aree disciplinari, come a giovani professionisti di tutta Italia, di incontrare aziende nazionali e internazionali presso gli stand appositamente allestiti e nel corso di workshop di approfondimento. Per tutti i visitatori è possibile anche usufruire gratuitamente di servizi di orientamento e consulenza professionale (concentrando in un'unica giornata un percorso informativo che, altrimenti, richiederebbe un notevole impiego di tempo ed energie) e informarsi su qualificate opportunità di formazione superiore.  Altrettanto interessante è il programma di iniziative collaterali, volte ad approfondire aspetti specifici di un mondo, quello del lavoro, in profonda e rapida trasformazione. Job Meeting Milano è in programma per mercoledì 28 novembre, dalle 9 alle 17. Per maggiori informazioni, www.comune.brescia. it/informagiovani.</testo>
					</articolo>
			</sezione>
			<sezione>
				<nome>Sezione 2: BRESCIA E PROVINCIA</nome>
					<articolo>
						<titolo>Articolo 1:  Ecco le sedi in cui farsi aiutare Accesso diretto per malati e familiari, senza vincoli di residenza</titolo>
						<testo>nGli sportelli di 'Mettiti in gioco' sono aperti a Concesio in via Europa 10, nella sede dello Smi Gli Acrobati; a Gardone Val Trompia in via Matteotti 300/e, al Consorzio Valli; a Brescia in via San Rocchino 110, al Centro di ascolto del Calabrone; a Montichiari in via Brescia 52, al poliambulatorio Hygea e a  Villanuova sul Clisi in via Bostone 2, nella sede del consultorio famigliare coop Area. Per informazioni è possibile rivolgersi direttamente agli sportelli o telefonare al numero 333.33333. Il progetto 'Mettiti in gioco' si rivolge a giocatori compulsivi e ai loro famigliari per avere informazioni o una presa in carico. È previsto un accesso diretto, senza vincolo di residenza. Le persone e le famiglie, indipendentemente da dove vivono, possono rivolgersi a qualsiasi sportello territoriale (è preferibile telefonare per fissare un appuntamento). L'obiettivo è stato quello di offrire servizi che non siano fin da subito percepiti con la connotazione di 'dipendenza patologica'. Questo dovrebbe favorire la decisione della persona e della famiglia a chiedere un aiuto. I percorsi possono essere individuali o di gruppo. In particolare, vengono offerti gruppi terapeutici o di sostegno psicologico, gruppi motivazionali, colloqui motivazionali e di orientamento individuali, sostegno psicologico breve invidivuale e incontri formativi. L'équipe multidisciplinare è composta da psicoterapeuti, psicologi, educatori ed assistente sociale.</testo>
					</articolo>

					<articolo>
						<titolo>Articolo 2:  Il presidente: 'Un'occasione per conoscere il fenomeno' </titolo>
						<testo>nIl titolo del progetto, 'Mettiti in gioco', prende in considerazione due aspetti. Uno fa riferimento alla possibilità di interrompere la condizione di solitudine, di vergogna, di sotterfugi che la persona con una diagnosi di 'gioco d'azzardo patologico' deve quotidianamente affrontare.  L'altro, alla necessità per il giocatore patologico e la sua famiglia di mettersi in gioco per costruire nuovi modelli relazionali che al momento della presa in carico sono inevitabilmente e inaspettatamente contrassegnati da ambiguità e dolore.  'Da alcuni incontri fatti con i servizi sociali dei comuni sono emersi alcuni elementi utili ad una più attenta lettura della domanda che spesso viene evidenziata da una richiesta di sostegno economico e, spesso, viene raccontata ai servizi dalla famiglia - spiega Stefano Rizzi, presidente del Consorzio Smi -. Un altro indicatore è dato dalla difficoltà di inviare il giocatore ai servizi delle dipendenze per una corretta presa in carico, proprio perché i giocatori (gambler) spesso non si riconoscono con la "tipica" utenza di sert/smi (persone con problemi di abuso di sostanze e/o alcol). Inoltre, in alcuni casi, manca ancora una chiarezza informativa sulle possibilità di trattamento per i gambler'.  Grazie alla sperimentazione in corso si sta delineando una dimensione più appropriata del fenomeno della dipendenza da gioco ed un chiaro profilo del giocatore che, attualmente, sono valutati con particolare enfasi e a volte anche con allarmismo.  Conclude il presidente: 'Il nostro primo intervento sul territorio è dettato dalla necessità di avere più elementi sulla domanda locale sia da parte di giocatori sia delle istituzioni per definire al meglio nuove possibilità di trattamento sulla base dei bisogni e delle caratteristiche delle persone con comportamenti compulsivi ma anche delle loro famiglie'.</testo>
					</articolo>

					<articolo>
						<titolo>Articolo 3:  Ludopatie, una rete per guarire Il progetto 'Mettiti in gioco': tre cooperative e cinque sportelli su tutto il territorio Nel Bresciano almeno 20mila i malati ed un giro d'affari di un miliardo all'anno</titolo>
						<testo>nSi comincia, ironia della sorte, quasi per gioco. Si continua, fiduciosi che quelle monetine inserite nella 'slot machine' possano moltiplicarsi e cambiare la vita.  Poi, quando ci si accorge che si tratta di un'illusione, non si ha più la forza di tornare sui propri passi. Sì, perché a quel punto non è più un gioco, ma una malattia. Quella che gli esperti chiamano 'gioco d'azzardo patologico' e che, nella sola Lombardia, ha bruciato dall'inizio dell'anno dieci miliardi di euro. Il 10 % solo nel Bresciano. A livello nazionale le cifre sono da capogiro, oltre 60 miliardi di euro, ed aumentano proprio in una fase in cui diminuiscono i consumi in altri ambiti a causa della crisi. Un giro d'affari impressionante, direttamente proporzionale al numero di persone invischiate in una ragnatela dalla quale è difficile uscire da soli (un milione quelle malate a livello nazionale, di cui ventimila nel Bresciano, due milioni quelle a rischio). Sì, perché le malattie, per guarire, hanno bisogno di essere curate. Si comincia con pochi spiccioli, poi ci si gioca qualche oggetto d'oro personale o qualche vaso d'argento prezioso avuto in dono il giorno delle nozze. E si finisce per giocarsi la vita, gli affetti, il futuro. Si diventa dipendenti e vittime di un circolo vizioso che non permette di modificare il proprio comportamento.  In questo quadro drammatico, un aiuto concreto viene offerto dal progetto ambulatoriale 'Mettiti in gioco', attivato dallo Smi (Servizio multidisciplinare integrato) del Consorzio 'gli Acrobati' di cui sono socie le cooperative di Bessimo, Il Calabrone e Gaia. Presidente del Consorzio è Stefano Rizzi, della Bessimo, vicepresidente è Morena Galliano di Gaia, mentre Sergio Bertoni del Calabrone è responsabile dello Smi che ha sede a Concesio. Il progetto è sperimentale, finanziato dalla Regione e dalle tre cooperative ed ha come obiettivo, appunto, quello di aiutare chi ha problemi legati al gioco d'azzardo nelle sue diverse declinazioni: slot machine, videolotterie, grattaevinci, lotto, poker, casinò on line, scommesse, bingo e così via. La gamma è ampia e, soprattutto, è consentita dalla legge. 'Mettiti in gioco' si caratterizza per alcuni elementi innovativi che vanno dalle procedure snelle e semplificate per un'immediata risposta ai bisogni delle persone, che possono accedere direttamente senza vincoli di residenza, all'apertura degli sportelli territoriali in orari adeguati (di pomeriggio e di sera, ad esempio).  Ancora, vengono attivati programmi diversificati, basati sulle caratteristiche di ciascuno, e viene richiesta la collaborazione e il coinvolgimento di un'ampia rete territoriale del privato sociale e del pubblico.  Infine, ma non meno importante, viene posta molta attenzione alla famiglia. Infatti, nel precipizio nel quale scivola inesorabilmente il giocatore d'azzardo patologico, se non riceve aiuto, rischiano di cadere anche mogli o mariti e figli.  Sono cinque gli ambulatori aperti (vedere nel riquadro in basso) ai quali  ci si può rivolgere gratuitamente. 'Mettiti in gioco' offre una valutazione diagnostica effettuata da uno psicologo del Consorzio a cui seguirà la possibilità di scegliere un percorso legato alla motivazione del giocatore compulsivo, alle sue caratteristiche e alla volontà di guarire. I percorsi possono essere individuali o di gruppo. Anna Della Moretta</testo>
					</articolo>
			</sezione>
			<sezione>
				<nome>Sezione 3: CITTÀ E PROVINCIA</nome>
					<articolo>
						<titolo>Articolo 1: IN VALSABBIA Spavento per uomo caduto  in bici e per cacciatore feritosi alla mano </titolo>
						<testo>VALSABBIAErano circa le 10,30 di ieri mattina e stava pedalando lungo la strada intercomunale che da Ono Degno di Pertica Bassa porta a Bisenzio, frazione di Lavenone. Ad un certo punto le ruote hanno preso male un avvallamento ed il ciclista è caduto pesantemente sull'asfalto. Ad impensierire non poco gli amici che stavano viaggiando con lui, il fatto che picchiando la testa ha perso conoscenza. Per questo motivo e per raggiungere velocemente la zona, dalla centrale operativa del 118 hanno fatto alzare in volo l'eliambulanza da Brescia ed inviato in loco di rincalzo i volontari dell'ambulanza da Vestone. L'uomo, un 47enne residente a Casto, per fortuna dopo qualche minuto si è ripreso. Con l'elicottero è stato trasferito al Civile di Brescia dove è stato messo sotto osservazione, con le botte in testa non si sa mai. Non sarebbe in pericolo di vita. Pochi danni invece per un cacciatore 50enne di Agnosine che un paio d'ore prima, scivolando sul prato bagnato e col fucile carico, ha esploso un colpo. La rosa di pallini gli ha colpito una mano, per fortuna solo di striscio. Ne avrà per 30 giorni.</testo>
					</articolo>

					<articolo>
						<titolo>Articolo 2:  Angelo, 14 anni ancora in coma all'ospedale pediatrico dopo la caduta in bici </titolo>
						<testo>RODENGO SAIANOSono andati in tantissimi a trovarlo, per cercare di fargli sentire l'affetto, nella speranza che questo si trasformi in una straordinaria medicina, da abbinare a quelle sapientemente dosate dai medici della Rianimazione pediatrica del Civile. Tutti stretti attorno ad Angelo Serlini ed alla sua famiglia, tutti a manifestare vicinanza ed a chiedere notizie. Le risposte, al momento, sono interlocutorie. Angelo, dopo la bruttissima caduta in bicicletta di sabato pomeriggio a Rodengo Saiano, lungo la discesa della Tesa mentre si stava allenando con i compagni della Gs Ronco , è ancora in coma. I medici stanno valutando se e come intervenire sugli ematomi alla testa che il quattordicenne di Padergnone ha riportato nell'impatto del viso sulla strada sterrata. Occorre aspettare per capire se sarà possibile procedere con un'operazione chirurgica, certamente molto delicata. Ai genitori, alla sorella diciassettenne ed al fratello di 22 anni (anch'egli con un passato da ciclista) non resta che affidarsi ai medici ed alla speranza, certo confortati - per quanto possibile - dalla vicinanza di tanti amici. Ieri tutti i compagni di squadra di Angelo, in compagnia dei dirigenti della Gs Ronco Maurigi, si sono recati in visita: erano con lui (insieme ad un accompagnatore) a pedalare l'altro pomeriggio in sella alle loro mountain bike, ora pregano perché questa comune passione per la bicicletta possa di nuovo essere condivisa. Immaginano di correre insieme con la maglia rosa della Gs Ronco, l'anno prossimo all'esordio nella categoria Allievi. Forza Angelo, pedala più forte che puoi.ale. c.</testo>
					</articolo>

					<articolo>
						<titolo>Articolo 3:  Escursionista recuperato con l'elicottero </titolo>
						<testo>BRAONEÈ stato necessario l'intervento dell'eliambulanza per recuperare un escursionista di ventuno anni che nel pomeriggio di ieri era caduto in un dirupo nei pressi del Rifugio Gheza, nel territorio del comune di Braone, in Valcamonica. Il giovane poco dopo le 14 è scivolato in una zona particolarmente impervia, a poca distanza dal rifugio, riportando contusioni e ferite. L'allarme è pervenuto alla centrale operativa del 118, che ha preallertato anche gli uomini del Soccorso Alpino della stazione di Breno. Tuttavia il loro intervento non è stato necessario, perché l'eliambulanza decollata da Brescia - a bordo della quale c'è un tecnico del Soccorso Alpino - è riuscita a portarsi in prossimità del ferito ed a recuperarlo direttamente. Il giovane è stato poi portato all'Ospedale Civile di Brescia, ma le sue condizioni fortunatamente non preoccupano.</testo>
					</articolo>

					<articolo>
						<titolo>Articolo 4:  Vobarno piange la scomparsa di Luca L'incidente sabato sera a Bedizzole. Da fissare la data dei funerali in paese</titolo>
						<testo>VOBARNOVobarno attende di sapere quando potrà stringersi attorno a mamma Anna ed accompagnare Luca Pavoni per il suo ultimo viaggio. Nulla ancora si sa, infatti, riguardo al permesso alla sepoltura del 35enne di Vobarno, rimasto ucciso sabato scorso in un incidente stradale avvenuto lungo la ex Statale 11 in territorio di Bedizzole. La salma ancora riposa all'obitorio di Gavardo, nessuno ieri rispondeva al telefono nell'appartamento di Via Campagnola dove Luca abitava con la mamma e nemmeno erano stati interpellati per le esequie il parroco di Vobarno o quello di Collio dove Luca era stato battezzato, prima di trasferirsi con la famiglia a Sabbio Chiese.  Qualche anno fa le traversie familiari avevano fatto in modo che Luca e la mamma tornassero a stare a Vobarno, anche se non più a Collio. Il papà, a lungo nell'ufficio del personale della Falck prima della mobilità causata della chiusura dell'azienda, ha lasciato Luca orfano un paio d'anni fa. Schivo, riservato, dopo l'ultimo trasferimento Luca Pavoni non frequentava molto gli ambienti vobarnesi dove non è molto conosciuto, nonostante lavorasse per la 'Sanitaria Servizi Ambientali' di Gavardo e si occupasse quindi di disinfezioni, disinfestazioni e manutenzione delle aree verdi: un lavoro che prevede il contatto con molte persone. La mamma, Anna Fontana, originaria di Muscoline, lavora invece consegnando il pane la mattina per conto di una forneria della zona. Dalla pagina che Luca aveva aperto su Facebook, ancora attiva e con una trentina di amici, si intravede un ragazzo con interessi per la musica rock, buon lettore, appassionato di cinema e di fumetti, con la passione per il Milan e per la Formula Uno. Si era diplomato all'Istituto tecnico agrario Pastori nel 1998. Ed era un gran lavoratore. Così almeno lo ricordano i colleghi. Sabato alcuni di loro sono capitati sul luogo dell'incidente, mentre ancora i Vigili del Fuoco erano al lavoro per estrarre il suo corpo ormai senza vita dalle lamiere del Piaggio Porter della ditta. Solo dopo hanno potuto scoprire chi di loro se n'era andato in quel modo tanto tragico e violento, per cominciare a piangerne la scomparsa.val.</testo>
					</articolo>

					<articolo>
						<titolo>Articolo 5: IL RISCHIO IN PIÙ Agostino Bianchi ha subìto una fortissima emorragia Primi soccorsi da un giovane marocchino Scivola con la motosega e si taglia un braccio Gravissimo incidente nei boschi di Sabbio Chiese, vittima un settantatreenne del paese. Si è ferito all'altezza del gomito, i medici hanno tentato di ricucire l'arto</titolo>
						<testo>SABBIO CHIESELa mattinata passata a far legna nel bosco si è trasformata in tragedia per un 73enne di Sabbio Chiese, che ha riportato una gravissima amputazione ed ha pure rischiato di perdere la vita. L'uomo stava tagliando un albero con una motosega quando a causa del terreno reso viscido dalla pioggia è scivolato e ha perso la presa con l'attrezzo. In quel momento si trovava con le braccia alzate per incidere un ramo che stava sopra di lui e da quella posizione la motosega, col motore ancora accelerato e la catena in movimento, gli è caduta addosso. A quel punto la lama avrebbe potuto colpirlo ovunque, anche sulla testa, oppure evitarlo. È finita che invece gli ha squarciato le carni all'altezza del gomito sinistro, provocandogli una gravissima lesione: l'amputazione quasi totale dell'avambraccio.  Il brutto incidente è capitato ieri mattina ad Agostino Bianchi, settantatreenne di Sabbio Chiese. Erano da poco scoccate le 11 e l'uomo già da alcune ore stava approfittando della prima domenica non piovosa di novembre per fare legna in località Castignico, una zona impervia alle spalle di Sabbio Chiese. Un'attività, quella del boscaiolo, nella quale l'uomo nutre grande esperienza.  Forse è stata proprio quella a fargli sottovalutare il pericolo della manovra fatta a quel modo, soprattutto su un terreno in forte pendenza e per di più bagnato fradicio. Colpito dalla motosega Agostino sarebbe probabilmente morto dissanguato, se con lui non ci fosse stato un giovane di origine marocchina salito fin lassù per dagli una mano nelle incombenze. È stato lui a prestargli i primi soccorsi e ad allertare il 118.  A Castignico, con estrema difficoltà a causa dell'impossibilità ad avvicinare il punto del bosco nel quale è avvenuto l'infortunio, sono salite due ambulanze da Gavardo e da Odolo oltre alla medicalizzata di Vestone. Dopo averlo soccorso sul posto, gli uomini del 118 hanno dovuto trasportarlo a braccia su una barella per un lungo tratto prima di poterlo sistemare sull'autolettiga.  Ricoverato all'ospedale di Gavardo, Agostino Bianchi è stato subito operato. I medici hanno tentato di ricucire lo strappo subito al braccio, non si ancora con quale esito e nemmeno se la ferita sia stata tale da pregiudicare l'utilizzo futuro dell'arto. Non sarebbe ad ogni modo in pericolo di vita. In mezzo al bosco, per ricostruire la vicenda nei minimi particolari, sono saliti anche i Carabinieri della stazione di Sabbio Chiese. val.</testo>
					</articolo>

					<articolo>
						<titolo>Articolo 6: CASTENEDOLO Tabacci domani a 'Ballarò', rinviato a venerdì l'incontro nella Sala dei Disciplini </titolo>
						<testo>CASTENEDOLOA seguito della partecipazione dell'on. Bruno Tabacci alla trasmissione televisiva 'Ballarò' prevista per la serata di domani, si è reso necessario posticipare il convegno promosso dall'associazione culturale 'Aldo Moro' nell'ambito della rassegna 'Castenedolo Incontra'. L'incontro (che sarà trasmesso in diretta da Teletutto) si terrà venerdì, sempre alle 20.45, nella Sala civica dei Disciplini con inizio della diretta di Teletutto 1 dalle ore 20,30. L'on. Bruno Tabacci interverrà a Castenedolo per la presentazione del suo libro 'Pensiero Libero' e sarà intervistato dai giornalisti  Demetrio Volcic, Maurizio Belpietro e Massimo Mucchetti.</testo>
					</articolo>

					<articolo>
						<titolo>Articolo 7: PALAZZOLO Tecnici al lavoro per capire le cause del rogo in via Fusia </titolo>
						<testo>PALAZZOLO Sono ancora in corso le indagini dei tecnici per dare una causa all'incendio scoppiato in settimana in una fabbrica dismessa di via Ponte Fusia. Il rogo è stato notato verso le ore 20.  Sul posto sono intervenuti Polizia, Carabinieri e Vigili del Fuoco di Palazzolo, che hanno domato le fiamme. L'incendio, che si è rivelato particolarmente violento, è stato circoscritto, ma resta complesso capire come il rogo possa essersi originato. 'Nell'edificio avevamo effettuato un intervento nel pomeriggio - racconta Alfredo Ammiragli direttore della Millenium Service, azienda di Bergamo specializzata in demolizioni - ma senza l'uso di fiamma ossidrica. L'incendio di molte ore più tardi non è legato alla nostra attività'.</testo>
					</articolo>

					<articolo>
						<titolo>Articolo 8:  Piazza Rovetta, una corona per ricordare i primi bresciani Caduti per la libertà </titolo>
						<testo>nUn corona per tener viva la memoria dei primi bresciani caduti per la Resistenza. È stata deposta ieri mattina in piazza Rovetta davanti alla lapide che ricorda l'eccidio di Arnaldo Dall'Angelo, Guglielmo Perinelli e Rolando Pezzagno, prelevati da casa la notte del 13 novembre 1943 e uccisi dai fascisti senza accusa né processo. La stessa notte, a Sarezzo, venne ucciso Luigi Gatta mentre Domenico Pertica e Roberto Carrara vennero catturati e morirono nel campo di Mauthausen.</testo>
					</articolo>

					<articolo>
						<titolo>Articolo 9:  Referendum, da oggi Tremosine ha  un nuovo nome: 'Tremosine sul Garda' </titolo>
						<testo>TREMOSINEDa oggi chiamatelo 'Tremosine sul Garda'. Sono bastati poco più di 300 'sì' per modificare il nome del paese altogardesano, aggiungendo alla denominazione priva di un preciso riferimento geografico il suffisso 'sul Garda'. Così hanno voluto 305 dei 349 tremosinesi (su 1.450 aventi diritto) che ieri si sono presi la briga di recarsi ai tre seggi allestiti in paese (in municipio a Pieve e nelle frazioni di Vesio e Campione) per rispondere al quesito referendario così formulato: 'Volete che il Comune di Tremosine sia denominato Tremosine sul Garda?'.  In 305 hanno detto sì, 41 votanti si espressi per il no, 2 le schede nulle, una bianca. L'operazione del cambio del nome è stata voluta dall'Amministrazione per permettere un'identificazione geografica più rapida del paese, per buona parte bagnato dal lago, a livello internazionale. La richiesta era stata inoltrata nei mesi scorsi alla Giunta regionale, che ha poi avviato l'iter per l'indizione del referendum, così come è previsto dalla Costituzione per la modifica delle denominazioni comunali. La questione non sembra però aver appassionato più di tanto i tremosinesi.  Così dimostra la scarsissima affluenza ai seggi. A mezzogiorno solo 10 persone si erano prese il disturbo di votare nella frazione di Campione, l'unica delle 18 che formano il Comune bagnata dal Garda.  Alle 17 il numero di cittadini che si erano recati al seggio allestito in municipio toccava quota 70, su un totale di circa 500 aventi diritto. Le operazioni di voto sono proseguite come previsto fino alle 21. Poi sono subito iniziate le operazioni di spoglio. Non c'è voluto molto per visionare poche centinaia di schede, tanto che alle 21.30 era già tutto finito. Tremosine, dunque, ripercorre la strada già battuta nel 2007 da Lonato, diventato per volontà popolare Lonato del Garda. Ricordiamo ai tremosinesi che non sarà necessario procedere alla modifica dei documenti anagrafici, che verranno aggiornati alla loro naturale scadenza. s. bo.</testo>
					</articolo>

					<articolo>
						<titolo>Articolo 10:  Salame e grèpole, a Quinzano assaggi di tradizione Successo per la Sagretta, quest'anno 'condita' dal Mercatino degli artigiani</titolo>
						<testo>QUINZANO D'OGLIOComplice anche una giornata dal meteo gradevole, 'La sagretta del salame cotto e della grepola' ha confermato anche quest'anno di essere un appuntamento fisso nel panorama delle manifestazioni dedicate al maiale e, più in generale, ai prodotti tipici del territorio. Centro storico brulicante di gente sin dal mattino e gran coda finale per l'assaggio di salame, ciccioli, polenta e l'ormai famoso miele di Tiglio DeCo. Un bel successo per questa nona edizione che ai frequentatissimi stand enogastronomici allestiti in piazza Garibaldi ha visto per la prima volta affiancarsi il 'Mercatino degli artigiani' organizzato dai commercianti di via Cavour: un modo piacevole di valorizzare le vie recentemente riqualificate del centro storico, punteggiate ieri da una miriade di espositori che proponevano oggetti di ogni tipo, in una gradita anticipazione dei mercatini di Natale. Proprio dietro l'angolo, nella piazzetta Aldo Moro, il gruppo Traditional folk, sempre presente alla Sagretta con il ricordo della società contadina, ha proposto ieri uno spaccato del mondo ormai scomparso delle botteghe: il ciabattino, il sarto, il barbiere, il fruttivendolo di un tempo, con varietà di frutta e verdura ormai introvabili. Poco più in là, perfettamente allineati, i vecchissimi trattori che hanno fatto la storia della nostra agricoltura, con i loro nomi prestigiosi: dai Landini ai Fiat, dai Same ai Deutz, sino ad un Porsche, fieri dei loro profili semplici e della loro meccanica quasi pionieristica. Apprezzate anche le due iniziative collaterali: l'interessante mostra dedicata ai 120 anni della scuola materna, con foto d'epoca e vecchi oggetti dell'asilo, e il convegno organizzato sabato sera dal Gafo sull'evoluzione storico urbanistica del Castello.</testo>
					</articolo>

					<articolo>
						<titolo>Articolo 11:  Acque termali, Desenzano vuole le sue In vista del rinnovo della concessione alle Terme di Sirmione, il Comune chiede che ne venga esclusa la piccola porzione che ricade nel suo territorio</titolo>
						<testo>DESENZANODiventa più affollato il campo delle ricerche d'acqua calda termale e no e del rinnovo della concessione. Ai protagonisti già noti, e cioè Terme di Desenzano srl, Garda Uno spa ed alla Società terme e Grandi alberghi di Sirmione, si aggiunge un nuovo nome. In campo infatti ha deciso di scendere anche il Comune di Desenzano. La Giunta della 'capitale' del Garda ha formalizzato un parere che sfocerà nell'iniziativa di chiedere alla Provincia di Brescia che dall'area di rinnovo della concessione alle Terme di Sirmione venga esclusa la parte riguardante il territorio desenzanese. 'Desenzano - spiega il sindaco Rosa Leso - aveva avviato iniziative concrete in materia di ricerche termali almeno trent'anni fa. Non se n'è fatto più nulla. Ma il tema ha grande rilevanza economica e l'Amministrazione vuol mantenersi una porta aperta. Da qui è scaturita l'iniziativa decisa nell'ultima riunione di Giunta'.  Di cosa si tratti lo spiega l'assessore ai Lavori pubblici e vicesindaco Rodolfo Bertoni. Con una premessa che chiarisce la situazione. Attualmente sono due le richieste di ricerche di acqua calda termale depositate in Provincia, la prima è firmata da Terme di Desenzano srl, la seconda da Garda Uno spa che in precedenza aveva chiesto anche l'autorizzazione ad effettuare ricerche di fonti geotermiche a fini energetici, cioè produzione di energia elettrica. Per quest'ultima la società multiservizi dei Comuni gardesani ha ottenuto l'autorizzazione dalla Regione. In questo quadro si inserisce anche l'istanza tesa ad acquisire il rinnovo della concessione di acque minerali ipertermali sulfuree e salso-bromo-jodiche pubblicata sul Burl (il Bollettino ufficiale della Regione Lombardia) ed all'albo pretorio dei Comuni di Torri del Benaco, Costermano, Garda, Bardolino e Lazise in territorio veronese e Sirmione, Desenzano, Padenghe, Moniga e Manerba nel Bresciano. Il rinnovo riguarda un'area di circa 10.900 ettari. Ed è su quest'ultimo fronte che l'Amministrazione desenzanese ha deciso di intervenire. 'L'area in questione - spiega l'assessore Bertoni - include anche il nostro territorio per circa 500 metri nel lago e per 800 a terra fino, grosso modo, alla stazione ferroviaria. La Giunta ha valutato la situazione ed ha espresso un parere formale che produrrà una presa di posizione, per l'esattezza una opposizione non al rinnovo in sé considerando la storia.  'Chiederemo - precisa Bertoni - che venga stralciata dall'area di futura concessione quella piccola parte che comprende il territorio di Desenzano. Ci sono altre due società interessate alle ricerche e Garda Uno è da noi partecipata a quasi il 22  %. Vorremmo che non venisse pregiudicata una futura iniziativa che potrebbe avere sviluppi importanti per l'economia cittadina'. Fin qui l'assessore che assieme al sindaco incontrerà nei prossimi giorni il presidente di Terme di Desenzano srl. Resta infine da valutare anche l'opportunità di un'unione fra le iniziative di Terme di Desenzano e Garda Uno.</testo>
					</articolo>

					<articolo>
						<titolo>Articolo 12:  Capra (Pd): 'Da Paroli scelta irresponsabile Non stilare il bilancio è un segno di paura' </titolo>
						<testo>nUna decisione 'grave e irresponsabile', un vero e proprio 'segnale di paura'. A bollare così - come 'una furbizia volta a mascherare le criticità nelle quali si trova il bilancio della Loggia a causa di cinque anni di decisioni sciagurate' - la scelta del sindaco Paroli di non presentare il rendiconto di previsione 2013, è il presidente della Commissione bilancio, Fabio Capra (Pd). Quindi, la replica netta al sindaco, che ha definito l'equilibrio contabile di Brescia come frutto 'di veri e propri miracoli' compiuti dalla sua squadra. 'La verità - attacca Capra - è che Paroli è stato miracolato proprio da quel Governo Monti di cui si è lamentato, insieme alla Lega, a sproposito. Infatti, grazie alle manovre governative la Giunta ha goduto di ben 65 milioni di euro in termini di crediti d'imposta e di crediti perenti della precedente amministrazione, nonché di benefici sul Patto di stabilità'. Poi, la stilettata sul fronte Imu: 'Coerenza suggerirebbe di rinunciare ora all'ultimo aumento Imu, imputato a tagli governativi mai avvenuti. L'Imu è invece stata aumentata per metter in ordine un bilancio fragile'. Infine, il lavoro svolto dal Pd, tra i banchi di opposizione. 'Il Pd fin dal 2008 ha richiamato l'attenzione della Giunta sulle ricadute della crisi. Ha invitato la maggioranza a evitare sprechi. Molte responsabilità sono da attribuire a questa maggioranza: un bilancio preventivo 2013 è possibile, basta cancellare opere inutili, riscrivendo l'agenda delle priorità, mettendo al centro le persone e la qualità della vita, razionalizzando la sovrabbondanza di aziende, alcune delle quali hanno creato solo debiti. Il Pd è pronto al confronto. 'Subito'.</testo>
					</articolo>

					<articolo>
						<titolo>Articolo 13:  A scuola di ecologia con la 'Festa dell'albero' </titolo>
						<testo>ERBUSCOIl freddo pungente non ha frenato l'entusiasmo dei 150 alunni delle sette classi delle scuole elementari della frazione Zocco che - insieme a maestre, genitori e il Gruppo Ekoclub - hanno animato la 'Festa dell'albero'. Salvando così il tradizionale appuntamento ecologico da anni cancellato in molte zone d'Italia: la scuola di Zocco ha invece voluto ripristinarlo, grazie alla collaborazione del Gruppo Ekoclub guidato da Adriano Berti. Nei giorni scorsi gli alunni hanno piantumato bulbi di fiore nelle aiuole della scuola e poi tutti insieme, sabato mattina, l'atto finale: la pianta di quercia. 'Quella piantina - ha detto uno scolaro - quando crescerà prenderà il posto della pianta di Pino che ha superato i cento anni ed è un po' malmessa'. A salutare il 'vecchio Pino', genitori e maestre, persi nei ricordi d'infanzia: giornate intere trascorse sotto il suo ombrello maestoso. Quindi, la messa a dimora delle altre piante, donate dal Vivaio Forestale di Curno. A chiudere la cerimonia, il discorso dei rappresentanti di Ekoclub ai ragazzi: essenziale sarà prendersi cura delle piantine appena piantumate e di 'accompagnarle nella crescita con amore e dedizione'. t.m.</testo>
					</articolo>

					<articolo>
						<titolo>Articolo 14:  Palazzolo, casa più grande ai pompieri Passaggio in Consiglio comunale per l'ampliamento della caserma dei Vigili del fuoco L'immobile di via Golgi ormai non basta più a contenere i mezzi ed il personale</titolo>
						<testo>PALAZZOLOPer l'allargamento della caserma dei vigili del fuoco si è ormai alla resa dei conti. Il 27 novembre sarà infatti portato in Consiglio comunale il dibattito con l'eventuale approvazione della modifica e l'integrazione della convenzione fra Comune e Cooperativa sociale palazzolese, stipulata dieci anni fa, per l'ampliamento del distaccamento nel centro polifunzionale in via Golgi. Un progetto necessario per il gruppo guidato da Maurizio Simoni, considerato l'aumento dell'organico volontario - che sarà portato da 36 a 45 in pochi mesi - e dei mezzi in dotazione, alcuni dei quali oggi lasciati all'esterno per mancanza di spazio. Da tempo si aspettava l'adeguamento della convenzione in virtù dei nuovi locali che, come quelli già in uso, 'saranno realizzati dalla Cooperativa sociale a fronte di un canone di affitto versato dal Comune alla Cooperativa stessa', come spiegato dal presidente Vincenzo Gaspari. Sull'argomento il sindaco Gabriele Zanni preferisce invece rimandare le dichiarazioni al Consiglio. Motivi diversi hanno reso necessario l'allargamento della struttura di via Golgi, ad esempio la presenza di alcune donne all'interno del corpo - e quindi di spazi a loro riservati - così come l'aumento dei mezzi e la presenza del gruppo allievi. 'Ci sono diversi volontari in attesa dell'apertura del corso e altri che entreranno nel gruppo fra poco - ha raccontato il capodistaccamento Maurizio Simoni -; presto non avremo più spazio né per gli spogliatoi maschili né per quelli femminili'. Anche le rimesse sono purtroppo insufficienti a contenere tutti i mezzi, che risultano quindi incastrati a piano terra, se non addirittura lasciati all'esterno. Proprio per questo, l'ampliamento prevederà  la costruzione di una struttura adiacente a quella preesistente con un piano terra adibito ad autorimessa, un rialzato, e un altro piano che serviranno per organizzare il refettorio e la cucina, piuttosto che l'allargamento della camerata maschile e la creazione di uno spogliatoio e di una stanza ad uno esclusivamente femminile. 'La nostra volontà era di avviare i lavori per ottobre, in occasione del 130esimo anniversario del distaccamento di Palazzolo' ha concluso Simoni. Che ricorda: 'Siamo una bella squadra:  ad oggi riusciamo a coprire per 24 ore al giorno cinque turni per sette comuni di competenza e altri su chiamata'. Una realtà che cresce, quella dei volontari dei vigili del fuoco, da qualche mese idonei anche all'uso del defibrillatore. Roberta Bellino</testo>
					</articolo>

					<articolo>
						<titolo>Articolo 15: RONCADELLE Aperto il bando 2012 per il contributo affitti: il modulo è anche on line </titolo>
						<testo>RONCADELLEÈ stato indetto il bando per l'erogazione dei nuovi contributi comunali per il pagamento delle spese di affitto 2012. Gli interessati possono presentare domanda entro le 12.15 di sabato 22 dicembre all'ufficio Servizi sociali del Comune di Roncadelle. Nella sezione 'in evidenza' del sito www.comune.roncadelle.bs.it è poi possibile scaricare il testo del bando e il modulo per la presentazione delle domande. Per ogni altra informazione è possibile telefonare al numero 030.2589661.</testo>
					</articolo>

					<articolo>
						<titolo>Articolo 16: PER I 120 ANNI DELLA CGIL Welfare e beni comuni: ne parla Laura Pennacchi in via San Faustino </titolo>
						<testo>nSi parlerà di 'Welfare e beni comuni dopo la crisi economica globale' con l'economista Laura Pennacchi oggi, alle 17.30 nella sala Piamarta di via San Faustino 70. L'incontro rientra nelle iniziative promosse per celebrare i 120 anni di nascita della Camera del lavoro di Brescia. Ed è la stessa Cgil, in collaborazione con la Fondazione Guido Piccini e la Fondazione Clementina Calzari Trebeschi, a promuovere l'appuntamento del pomeriggio di oggi, per una 'Repubblica fondata sul lavoro', come recita la Carta costituzionale.</testo>
					</articolo>

					<articolo>
						<titolo>Articolo 17: IN LOGGIA Dall'ambiente alla scuola passando per il bilancio: oggi il dibattito in Consiglio  </titolo>
						<testo>nAmbiente (dalla discarica di amianto al nodo cesio 137), tagli alla scuola e urbanistica. Questi i principali temi al centro del Consiglio comunale convocato dalla presidente, Simona Bordonali, alle 14 di questo pomeriggio. Il confronto politico amministrativo vedrà poi protagonista anche il capitolo bilancio pubblico. Un confronto, questo, che si preannuncia vivace, anche sulla scia dell'ultimo annuncio del sindaco Paroli che ha confermato la volontà di non redigere il previsionale 2013.</testo>
					</articolo>

					<articolo>
						<titolo>Articolo 18:  A Lumezzane i bersaglieri nelle scuole </titolo>
						<testo>LUMEZZANELe Fiamme cremisi incontrano gli alunni delle medie. Accadrà domani a Lumezzane, durante tre distinti incontri in altrettante scuole della cittadina. Protagonistisaranno le associazioni di Bersaglieri 'Piume al vento' e 'Valletrompia Medaglia d'argento V. Ghidini'. Saranno presenti anc he il presidente regionale dell'Associazione nazionale bersaglieri Valter Mazzola e il presidente provinciale Domenico Piovani.  Nell'occasione sarà presentato il concorso artistico-letterario riservato alle scuole medie di Lumezzane, organizzato dal comitato che promuove la costruzione del monumento ai bersaglieri con il patrocinio dell'Assessorato all'Istruzione. L'iniziativa culminerà nel fine settimana del 13 e 14 aprile del prossimo anno, quando al sabato si terranno le premiazioni del concorso (insieme al concerto delle Fanfare) e alla domenica ci sarà l'inaugurazione del monumento nel piccolo parco di betulle che fronteggia la scuola media Terzi Lana.</testo>
					</articolo>

					<articolo>
						<titolo>Articolo 19:  L'urlo della scuola si fa assemblea Domani alle medie Bettinzoli per 'dire no' ai tagli</titolo>
						<testo>nUno 'sfrontato e miope attacco'. Così gli insegnanti bocciano le ultime misure varate dal governo sul fronte scuola pubblica. Misure che - denunciano i docenti - 'minano il ruolo fondamentale che essa svolge nell'educazione e nella crescita dei bambini e dei giovani'. Per dire no, ma soprattutto per informare e raccogliere proposte 'in difesa dell'istruzione pubblica', docenti, dirigenti scolastici, genitori e studenti hanno organizzato un'assemblea pubblica aperta alla cittadinanza. L'appuntamento - indetto dal coordinamento 'Sos scuola, per la difesa della scuola pubblica' - è fissato alle 20.30 di domani, martedì, all'auditorium della scuola media Bettinzoli (via Caleppe, 13). Nel corso della riunione interverranno Piero Maffeis, Salvatore Cinque, Diana Mastrilli, Bruno Turati, Rebecca Modiano e Luciano Paradisi.  'È impossibile, come genitori, studenti, insegnanti, cittadini, rimanere indifferenti di fronte allo svilimento del ruolo degli insegnanti, perno centrale per una scuola di qualità - si legge nel volantino d'invito all'incontro -. È impossibile rimanere indifferenti di fronte alla mancanza d'investimento culturale, oltre che economico, delle forze politiche che governano il Paese'. Per ulteriori informazioni; www.sosscuolabrescia.it.</testo>
					</articolo>

					<articolo>
						<titolo>Articolo 20:  Pontasio in festa per la consacrazione della chiesa di San Vittore </titolo>
						<testo>PISOGNEUn mistero lungo 500 anni. Una dimenticanza storica durata cinque secoli, terminata ieri, quando è stata consacrata. Protagonista, la chiesa di San Vittore a Pontasio, frazione di Pisogne. La storia fissa l'erezione della parrocchiale nel lontano 1447, ad opera del vescovo Pietro del Monte. Una chiesetta che è stata benedetta, ma mai consacrata. Neppure al termine dei lavori di ristrutturazione, conclusi nei primi del Settecento. Il rito di dedicazione è stato celebrato dal vescovo di Brescia, mons. Luciano Monari, accolto a Pontasio sulle note della banda cittadina di Pisogne. Un intero paese vestito a festa. Centinaia di fiori di carta in ogni angolo del borgo. Una passerella disegnata con candele bianche ha segnato il passo al piccolo viale che conduce alla chiesa. Quella chiesa mai consacrata. Eppure, davanti all'altare, sono stati celebrati matrimoni, funerali, battesimi e cresime. Riti validi per effetto della benedizione lontana centinaia di anni. La lunga cerimonia di consacrazione ha portato alla ufficializzazione della parrocchiale. Ora all' interno della chiesa trovano spazio le dodici croci. Il segno tangibile della consacrazione. 'Consacrare una chiesa vuol dire dedicarsi al Signore. La chiesa è il simbolo del popolo di Dio' ha detto mons. Luciano Monari. Emozionato il parroco di Pisogne, don Ermanno Turla, che ha seguito fin dall'inizio l'iter di consacrazione della Chiesa di San Vittore a Pontasio. 'È stata una grande gioia per tutti. La nostra comunità si è impegnata molto, preparando il paese e la chiesa per l'arrivo del vescovo'. E dopo cinquecento anni il mistero si è dissolto. La chiesa di San Vittore di Pontasio è ufficialmente consacrata. Come mai lo era stata.</testo>
					</articolo>

					<articolo>
						<titolo>Articolo 21:  Ematologia, a Montichiari come al Civile Oggi l'inaugurazione del nuovo Day Hospital nel presidio bassaiolo 'Garantiti gli stessi servizi e standard di qualità dell'ospedale cittadino'</titolo>
						<testo>MONTICHIARIDoppia inaugurazione oggi all'ospedale di Montichiari. Nel Day Hospital Polidisciplinare del quarto piano prende il via l'attività del nuovo Day Hospital Ematologico, che è parte integrante dell'unità di Ematologia degli Spedali Civili di Brescia diretta dal dottor Giuseppe Rossi; ma prende il via anche l'attività radiologica clinica diretta dal dottor Federico Bianchetti, che si arricchisce di una nuova opportunità ambulatoriale espressamente dedicata al follow up dei pazienti portatori di elettrostimolatori cardiaci a permanenza. 'L'obiettivo - spiega Ermanna Derelli, direttore sanitario dell'Azienda ospedaliera - è far sì che anche i presidi ospedalieri presenti sul territorio siano in grado di fornire gli stessi servizi, e con gli stessi standard di qualità, attualmente offerti al Civile di Brescia. Perché l'operazione abbia successo è però necessario non solo che i servizi siano erogati e che la qualità sia alta, ma pure che l'utenza percepisca che lo standard di qualità è lo stesso offerto nella sede centrale'. 'Per quanto riguarda il Day Hospital Ematologico - precisa Giuseppe Rossi - si tratta di una nuova e importante attività sanitaria, che consente ai cittadini monteclarensi, ma anche a quelli dei paesi limitrofi, di beneficiare dei medesimi trattamenti assicurati, per le patologie ematologiche, al Day Hospital dell'Ematologia del Civile. Le patologie principalmente interessate sono le leucemie acute e croniche, i linfomi, i mielomi, le malattie mieloproliferative, le anemie e le malattie della coagulazione'. In merito all'attività radiologica, il dottor Federico Bianchetti spiega che 'è necessario tener presente un dato di fatto: la popolazione dei pazienti portatori di elettrostimolatori cardiaci a permanenza non solo è sempre più numerosa e complessa, ma ha la necessità di periodici controlli; controlli che ora possono essere fatti nel presidio di Montichiari. Tra l'altro, c'è inoltre la possibilità di valutazione in urgenza dei pazienti con defribillazione impiantabile'. Nell'esprimere grande soddisfazione per queste due 'inaugurazioni', Paola Giansiracusa, direttrice sanitaria del presidio ospedaliero di Montichiari, annuncia anche un'altra novità che riguarda la struttura: 'La dottoressa Michela Huscher è la nuova responsabile di anestesia e rianimazione al presidio di Montichiari'. gaf Più servizi nNella foto in alto una veduta dall'esterno dell'ospedale di Montichiari. A sinistra i vertici dell'Azienda ospedaliera mentre illustrano le novità appena introdotte</testo>
					</articolo>

					<articolo>
						<titolo>Articolo 22:  Beretta fa centro anche nella moda e non solo per la caccia Ieri la partecipata sfilata della nuova collezione allestita nelle linee produttive dell'azienda</titolo>
						<testo>GARDONE V.T.Location anticonvenzionale quella scelta dalla direzione Beretta per presentare la nuova collezione autunno-inverno della linea abbigliamento. La passerella sulla quale hanno sfilato i nuovi modelli era collocata nel reparto delle lavorazioni meccaniche a sottolineare l'unità delle due anime Beretta.  È dagli inizi degli anni '90 che l'azienda gardonese ha affiancato, alla sua tradizionale produzione di armi sportive, una linea completa di accessori e di abbigliamento per la caccia, il tiro ed il tempo libero. Alla presentazione della collezione hanno partecipato 120 top manager provenienti da tutto il mondo, 40 dei quali compongono il cosiddetto 'Comitato strategico' dell'azienda che tre volte all'anno si incontra per prendere decisioni che riguardano la gestione del gruppo. Presenti anche i responsabili degli 'Shop in Shop', punti vendita che ospitano aree esclusive Beretta, per visionare la collezione, ma anche per dare loro la possibilità di visitare la casa madre. Molti, invece, i negozi di solo abbigliamento. Nel 1995 è stata inaugurata, a New York, la prima Beretta Gallery alla quale hanno fatto seguito quelle di Dallas, Buenos Aires, Parigi, Milano e Londra. Il fatturato totale dell'area abbigliamento e accessori rappresenta il 15 % di quello complessivo. Il prodotto è studiato e sviluppato in Italia. La fabbricazione viene poi esternalizzata ad eccezione della linea 'Vintage' prodotta in Italia. 'Un importante evento - ha sottolineato il presidente Ugo Gussalli Beretta - che evidenzia quanto la linea funzioni e sia un buisness importante'. m. ga.</testo>
					</articolo>

					<articolo>
						<titolo>Articolo 23:  Passeggiate della salute, il successo si veste di storia Circa 130 i bresciani che hanno 'camminato il centro' Promossa l'iniziativa firmata da Comune e Università</titolo>
						<testo>nCinquemila passi verso la sana cultura del movimento. Successo, ieri mattina, per la prima 'Passeggiata della salute' per le vie del centro storico, l'iniziativa patrocinata dal Comune e dall'Università degli Studi, a 30 anni dalla fondazione. Ben 130 bresciani di ogni età si sono ritrovati alle 10 al Rettorato in piazza Mercato, per prendere parte all'appuntamento. L'invito a camminare - compiendo i famosi 5mila passi giornalieri - si è coniugato alla voglia di riscoprire scorci della Brescia antica. Il gruppo è infatti stato accompagnato dalla guida del Comune, Roberto Denti, che con aneddoti ha svelato i segreti del centro e dei suoi monumenti. Presenti, in tenuta da runner, il consigliere comunale Nini Ferrari e il rettore Sergio Pecorelli, con le rappresentanze del Centro universitario sportivo. La 'Passeggiata' è la prima delle iniziative del progetto europeo 'Il ritratto della salute', di cui l'ateneo è attore protagonista con la collaborazione di Cus e Federazione medico sportivo italiana (www.ilritrattodellasalute.org). 'L'obiettivo è promuovere l'adozione di stili di vita sani, equilibrati - ha spiegato il rettore -. Il movimento, toccasana per mente e corpo, rallenta i processi di invecchiamento e demenza'. E se la palestra può essere un miraggio, camminare a passo sostenuto tra Palazzo Martinengo-Palatini e Palazzo Cigola, ammirando le bellezze artistiche, ieri ha corroborato i bresciani. 'Una combinazione stimolante' hanno raccontato i partecipanti, attenti a far propria la storia della città. L'itinerario di questa prima 'Passeggiata della salute', partita dopo le 10 da piazza Mercato, ha 'coperto' 3 km e duemila anni di storia, da Brixia romana a piazza Vittoria d'epoca razional-fascista. 'Una buona occasione per conoscere meglio il cuore storico di Brescia, che spesso attraversiamo di corsa' hanno affermato alcuni studenti, ma anche persone meno giovani. 'Stare insieme aiuta a stemperare i propri pensieri' ha detto la signora Angela. La piccola Alice con la mamma, percorrendo via Musei, è rimasta affascinata dal 'fantasma di Ermengarda' e dalla storia d'amore tra Foscolo e Marzia Martinengo. Tra notazioni, aneddoti storici  e angoli di Brescia prima ignoti, come per molti era vicolo del Fontanone, i bresciani si scoprono 'grandi camminatori'. In attesa del prossimo itinerario. Alessandra Stoppini  Passo dopo passo nGrande entusiasmo e partecipazione per la prima 'Passeggiata della salute', l'iniziativa patrocinata dal Comune e dall'Università degli Studi che ha portato circa 130 bresciani alla scoperta degli scorci più suggestivi del centro storico. Alle 10, in piazza Mercato, la partenza: passo dopo passo, i partecipanti hanno calpestato duemila anni di storia (Ortogni/Neg)</testo>
					</articolo>

					<articolo>
						<titolo>Articolo 24: PONCARALE Successo di pubblico  per la Festa d'autunno di Alpini e Avis </titolo>
						<testo>PONCARALESuccesso di partecipazione per la 'Festa d'Autunno' che si è svolta ieri in Piazzetta Michelangeli. La tradizionale 'Castagnata con vin brulè' offerta dal Gruppo Alpini di Poncarale e  Gruppo Avis, in collaborazione con il  Comune,  si è rivelata un successo in termini di entusiasmo e di voglia di trascorre la giornata in compagnia. Molte le attrazioni e gli intrattenimenti, dalla sfilata di moda ai momenti conviviali. In mostra diverse motociclette e auto d'epoca,  grazie alla disponibilità dei soci del  motoclub di Flero. Spettacolare poi l'esibizione di modellini di aerei   con motore elettrico e a scoppio. L'appuntamento ora va al prossimo anno, nell'ipotesi di anticipare l'evento ad ottobre, sperando nella clemenza del tempo.</testo>
					</articolo>

					<articolo>
						<titolo>Articolo 25:  Veicoli storici, giovedì a Flero dibattito su revisioni e collaudo Ospiti dell'Mc Flero i tecnici della Motorizzazione, gli esperti Asi  e Fmi per fare chiarezza in un settore di migliaia di appassionati</titolo>
						<testo>FLEROL'appuntamento è giovedì, alle 20.30, a Villa Grasseni, in via Mazzini 11. In discussione il regime della revisione periodica, la reimmatricolazione ed il collaudo dei veicoli storici. Ad organizzare l'incontro il club 'Mc Auto e Moto d'Epoca di Flero', ospiti i vertici bresciani della Motorizzazione Civile ed i massimi esperti nazionali di Asi e Fmi. Il tema è di grande interesse per gli appassionati di veicoli storici, alle prese in molti casi con il tentativo di rimettere in strada i veicoli dimenticati nelle rimesse e nelle cantine. Una materia complessa e articolata, condita dalle procedure burocratiche che spesso mettono a dura prova la pazienza di chi intraprende la strada di riportare a nuova vita un mezzo d'epoca. Alla serata sono quindi attesi collezionisti, appassionati e restauratori, chiamati ad approfondire lo stato dell'arte delle norme e le novità che interesseranno il settore nei prossimi mesi. Tra queste l'introduzione di nuovi regimi per  le revisioni periodiche e l'introduzione  del MCTCnet2. Una recente circolare fissa infatti all'1 aprile 2013 l'avvio degli aggiornamenti dei software delle officine di revisione. Vengono introdotti  dei sistemi di riconoscimento della targa con una telecamera collegata con la Motorizzazione. In sostanza il sistema evita 'scorciatoie' alle officine di revisione: la telecamera, collegata al computer filma le diverse prove e ne serba una traccia codificata.  Se il veicolo non riesce a superare uno dei test, la registrazione si blocca e si  annulla automaticamente, obbligando a ripetere da capo la revisione. Per certificare il passaggio dei test, il sistema invierà al Siit (Servizi integrati infrastrutture e trasporti, ovvero l'ex Motorizzazione Civile) una sola immagine, presa alla fine del processo, mostrando la targa e alcuni particolari dell'auto e dell'officina, oltre alla data e all'ora. Tema questo che riguardano i veicoli storici immatricolati dopo il 1960: prima di quella data i mezzi storici (ossia quelli certificati Asi o Fmi o dai registri di marca riconosciuti dal CdS) sono tenuti ad essere presentati alla Motorizzazione, per avere sulla revisione al firma del tecnico del Siit. Ma l'incontro di Flero verterà anche sulle attività preliminari di certificazione che permettono la rimessa in strada di un veicolo radiato, importato dall'estero o di provenienza sconosciuta.  Altro tema fondamentale su cui si annuncia un intenso dibattito con dei chiarimenti essenziali per chi è alla presa con la rimessa in strada di un mezzo. L'incontro, condotto da Roberto Manieri, giornalista del nostro Giornale ed esperto, è uno degli eventi che si inserisce nelle attività che l'attivo sodalizio flerese ha varato da alcuni anni. Il moto club di Flero è infatti uno dei pochi del Bresciano che organizza momenti di approfondimento ed incontri di alto livello tra le federazioni e gli esperti del settore, diventando autorevole interlocutore ed interprete delle dinamiche e del fermento che muovono il settore del collezionismo ed il mercato di auto e moto storiche. Giovedì dunque, al tavolo dei relatori, sono stati chiamati Maurizio Vantaggiato e Walter Minelli della Motorizzazione di Brescia (Siit), Salvatore Pascucci (Presidente del Registro storico FMI), Emilio Comelli (Coordinatore regionale Asi e presidente del MWVCC di Brescia), Mauro Pasotti (Presidente nazionale della Commissione Storica motociclette Asi) e Nanni Orlandi, noto e apprezzato Commissario tecnico nazionale. Alla serata, con l'avvio dei lavori alle 20.30, hanno anche annunciato la loro partecipazione i vertici di '1000Miglia' srl, ossia il presidente Roberto Gaburri e l'Ad Stefano Sacco, in queste settimane impegnati nell'organizzazione della prossima edizione della Mille Miglia storica 2013. Come consueto per il club flerese, durante la serata saranno esposte importanti automobili da collezione e motociclette dall'elevato contenuto tecnico e storico.  Insomma, una serata da non perdere per cogliere andamenti e tendenze di un ambito spesso compresso dalle regole e per poter godere di una full immersion di spessore in un contesto dove le norme non sono chiarissime. Il nodo revisione nCircolari e decreti fissano un regime normativo che in taluni casi crea difficoltà ai proprietari di veicoli d'antan. Nella serata di Flero la possibilità di creare un contatto tra operatori e funzionari chiamati quotidianamente ad applicare le norme</testo>
					</articolo>

					<articolo>
						<titolo>Articolo 26: IN FRANCIACORTA Ubriachi al volante: notte di controlli per la Stradale Ritirate nove patenti, cento i punti decurtati </titolo>
						<testo>nNove patenti ritirate per guida in stato d'ebbrezza e 100 punti decurtati. Questo l'esito dei controlli svolti dalla Polizia stradale durante la notte di domenica, dall'una alle 7 del mattino, nella zona della Franciacorta. Le quattro pattuglie in servizio (due di Chiari, una di Darfo Boario Terme, una di Desenzano) hanno controllato 159 veicoli e identificato 110 persone. Di queste, nove gli automobilisti (tutti di età compresa tra i 18 e i 35 anni) sorpresi alla guida sotto l'influenza di alcolici.  g.s.</testo>
					</articolo>

					<articolo>
						<titolo>Articolo 27: MANERBIO Muore anziano investito: 78e#170; croce dall'inizio dell'anno </titolo>
						<testo>MANERBIOContinua la lunga scia di morti sulle strade della nostra provincia. L'ultimo, tragico capitolo è stato scritto a Manerbio, dove l'altra mattina si sono svolti i funerali di Francesco Gregorio, ottantanovenne residente nel rione Fanfani deceduto nel Reparto di Rianimazione del locale ospedale. L'anziano era stato investito martedì poco dopo mezzogiorno in via Cremona, non lontano dalla sua abitazione. Francesco Gregorio era a bordo del triciclo elettrico con il quale si spostava ed è stato travolto da un'autovettura alla cui guida c'era una ragazza di 32 anni. In un primo momento le sue condizioni, pur serie, non erano apparse particolarmente gravi, ma poi sono rapidamente peggiorate, sino al tragico epilogo. L'anziano manerbiese è la settantottesima vittima della strada che si registra nella nostra provincia dall'inizio dell'anno. Nonostante le campagne di prevenzione e gli appelli alla prudenza, il numero resta altissimo e no consola certo il trend di diminuzione che si registra rispetto all'anno passato, quando i morti sull'asfalto nel Bresciano furono 102, dei quali 17 motociclisti, 13 ciclisti e 8 pedoni.</testo>
					</articolo>

					<articolo>
						<titolo>Articolo 28:  Consultorio: incontro con i candidati </titolo>
						<testo>nSono state raccolte mille firme di persone per 'dire no alla chiusura del consultorio di via Baracca'. Lo comunica la Funzione pubblica della Cgil, che sottolinea: 'Chi vive nella zona nord di Brescia non ci sta alla decisione assunta dall'Asl di trasferire il consultorio in via Duca degli Abruzzi. E chiedono, pertanto, il ripristino nella zona nord della positiva esperienza del consultorio di via Baracca. La politica locale non può assistere inerte a decisioni che riguardano i bresciani senza intervenire e fare proposte per ripristinare un servizio d'eccellenza che risponde alle necessità del territorio'. Per questo, la Cgil promuove domani, martedì, alle 17 nell'aula magna dell'Itis in via Cantore 9 (davanti al palazzo Sanità) un incontro pubblico con i candidati sindaco per discutere della scelta dell'Asl di chiudere il consultorio. Tra le domande che verranno poste ai candidati: 'Quali azioni e quali proposte dopo la riuscita operazione di sensibilizzazione della cittadinanza?'.</testo>
					</articolo>

					<articolo>
						<titolo>Articolo 29:  'Se guido non bevo, ma mi diverto': la caccia al tesoro che misura... l'alcol </titolo>
						<testo>nQuaranta squadre. Più di duecento ragazzi, il motore dell'auto alimentato ad allegria ed entusiasmo e, soprattutto, nemmeno una goccia d'alcool in corpo. Il punto di ritrovo è il centro commerciale 'Freccia Rossa'. Negli spazi di 'Rosso pomodoro', alle 17.15, si ritirano numeri, regolamento e la bandana rossa che caratterizza subito gli sfidanti. E poi 'via', per l'invasione pacifica delle strade e, soprattutto, dei locali di Brescia: è la caccia al tesoro, giunta alla terza edizione (la prima nella shopping mall cittadina) e dedicata alla sensibilizzazione dei giovani per una guida sicura, 'Se guido non bevo, ma mi diverto'. Un'idea, questa, lanciata dall'associazione 'Melagodo' e condivisa con entusiasmo proprio dal centro commerciale Freccia Rossa. 'Lo scopo è duplice - spiega il presidente dell'associazione, Andrea Menchiari - quello ludico ricreativo e il desiderio di stimolare all'utilizzo intelligente dell'auto'. E proprio l'uso dell'auto e la guida hanno coinvolto 'patentati' e relativi amici. 'Uno di loro viene nominato responsabile del gruppo, sarà lui a guidare, e alla fine si capirà perché - continua Andrea Menchiari -. E non mancherà nemmeno un bonus per chi si è presentato con una vettura ecologica'. La gara vera e propria scatta alle 18.30, con un primo indizio. 'I ragazzi viaggeranno rigorosamente a velocità codice. Devono spostarsi, complici i nostri indizi e i quiz, da un ritrovo all'altro. Non sarà una sfida semplice. Ci sono venticinque tappe previste in città. Al Freccia Rossa sono stati di grande disponibilità, come, del resto, i tanti amici che ci hanno seguito e sostenuto'. 'Da sempre siamo attenti alle attività volte a diffondere messaggi etici importanti - sottolinea e conferma Stefano Pessina, direttore commerciale di Freccia Rossa -. Proprio per questo motivo abbiamo accolto con entusiasmo l'iniziativa'. La sfida si conclude a tarda serata, in maniera intelligente come è stata proposta, 'nell'allegria generale, con una corsa sfrenata nei garage del centro commerciale, alla ricerca di fotografie'. Cinque i classificati, con sorpresa finale, l'ultima prova. 'L'alcool test per ogni guidatore. Se non va bene, sei fuori gara'. Conclude Andrea Menchiari, 'giusto per tornare al messaggio iniziale: divertirsi è possibile, insieme e senza bisogno di ubriacarsi'.</testo>
					</articolo>

					<articolo>
						<titolo>Articolo 30: Aiutiamoci a vivere Con il Mato Grosso verso i più deboli, nel ricordo di Lucia </titolo>
						<testo>nAnche Lucia è andata avanti. È faticoso scorgere il segno della Provvidenza se vieni depauperato di chi aiuta a non essere un'isola sperduta, anzi fa sentire parte di un bel arcipelago. Prima di Lucia ho conosciuto suo padre, Giovanni Botticini, tra gli animatori delle Acli delle origini dove le parole, semplici e sincere, erano al servizio di opere grandi di promozione umana e civile. Poi suo marito, Giovanni Landi, leader sindacale e politico di una Om che formava classe dirigente nel sindacato e nella politica, dai paesi fino al Parlamento. Lei, con la zia Rosa, era la grande famiglia che si fa carico anche di altre persone intercettate agli incroci della vita. La famiglia aiuta a vivere perché aiuta a capire la vita, inevitabili errori compresi. I figli e i nipoti veri di Lucia e Giovanni respiravano questo clima di coralità, che noi, esterni, non riusciamo a rinnovare. Quando una persona, snodo di personali cammini di vita, muore, c'è chi si chiude nel silenzio: si rende a sua volta assente. Altri provano a fare qualcosa che ne prolunghi la presenza vitale tra noi. Le forme sono molteplici. I nipoti di Lucia - Camilla, Filippo, Matteo e Pietro -, insieme ai genitori e ai familiari, hanno pensato che chi vive nella solidarietà va salutato nella solidarietà, attingendo proprio a uno degli ambiti nei quali Lucia la praticava: i poveri del mondo. Accade per i matrimoni e ormai anche per i funerali che si destini il corrispettivo del segno esterno di vicinanza ad iniziative di carità. Così anche noi abbiamo saputo che Lucia, da anni, aiutava, attraverso Operazione Mato Grosso, due persone impegnate sulle Ande, tra i poveri del Perù: padre Alessandro e Romina. Operano a livello educativo e assistono quotidianamente i bisognosi. Dal Trentino, dove usa che i bambini mandino letterine alle persone amiche mancate, ne è arrivata una, intensa e genuina, a firma di Simone e Andrea: 'Cara Lucia non è facile oggi doverti salutare. Eravamo così fiduciosi, come tu lo eri, di rivederti a Bondo, che per te e tuo marito Giovanni era la tua seconda casa. Di te ci ricordiamo il sorriso, la tua grande disponibilità, il tuo accoglierci in casa tua quando venivamo a chiederti se "il cinema era aperto", per vedere la televisione perché noi non l'abbiamo... Hai sempre aiutato tutti, tanti piangono ora che non ci sei più. Ti sei commossa della vita in missione in Perù di padre Ale e di Romina... Di certo il testamento che ci hai lasciato è di pregare, avere fede come tu l'avevi, donare, guardare agli altri... Con affetto i tuoi vicini della porta accanto dell'Operazione Mato Grosso'. Adalberto Migliorati</testo>
					</articolo>

					<articolo>
						<titolo>Articolo 31:  Vittime della strada tragedia scolpita nel marmo È stato inaugurato ieri mattina al Parco Ducos 2  il monumento voluto dall'Associazione dei famigliari</titolo>
						<testo>nDa alcuni anni a questa parte, nella terza domenica di novembre ricorre la Giornata mondiale del ricordo delle vittime della strada. Particolarmente significativa è stata la celebrazione voluta quest'anno dall'Associazione italiana familiari e vittime della strada, presieduta a Brescia da Roberto Merli: ieri mattina, infatti, c'è stata l'inaugurazione ufficiale del monumento che la nostra città ha dedicato alle vittime della strada.  Nove monoliti di marmo nero, deposti al Parco Ducos 2, ognuno dei quali reca inciso un anno e il numero delle persone che la strada si è portata via durante quello stesso anno. Un'idea semplice ma di grande impatto, come ha sottolineato anche Nicolò Allegri, lo studente dell'Olivieri autore del progetto.  Accanto ai numerosi cittadini accorsi, alla cerimonia di ieri mattina erano presenti tante autorità di città e provincia, tra cui il sindaco Adriano Paroli, il vicesindaco Fabio Rolfi, il vicepresidente della Provincia, Giuseppe Romele, e il consigliere regionale Mauro Parolini. 'Sono orgoglioso di essere qui stamattina all'inaugurazione di questo monumento, la cui realizzazione è sintomatico della particolare sensibilità che a Brescia si è sviluppata sul tema della sicurezza sulle strade, sensibilità tradottasi anche in impegno ed iniziative messe in campo in sinergiari alla ricerca del bene comune' ha esordito il presidente dell'associazione.  Paroli dal canto suo ha sottolineato l'importanza di agire per prevenire certi comportamenti non accettabili, soprattutto tra le giovani generazioni al volante. 'Studiando adeguati piani di viabilità - ha osservato - si potrebbe davvero evitare la morte di molte persone; non posso fare a meno di ringraziare l'Associazione famigliari e vittime sulla starda per il suo instancabile operato e per la sua testimonianza: la vita propria ed altrui è davvero un dono importante e come tale, va rispettato'.  Anche Romele ha espresso la vicinanza dell'ente da lui rappresentato ai familiari delle vittime, ricordando la lotta che l'Aifvs porta avanti ormai da tempo, affinché si investa sulle forze dell'ordine, si inaspriscano le sanzioni contro coloro che provocano incidenti e venga riconosciuto il reato di omicidio stradale.l. d. p. Sensibilizzazione nIn alto il monumento alle vittime della strada al Parco Ducos 2. Sopra un momento della caccia al tesoro al Freccia Rossa (Foto Neg)</testo>
					</articolo>

					<articolo>
						<titolo>Articolo 32: ITS MACHINA Oggi in via Tommaseo la 'lectio magistralis' dell'on. Mariastella Gelmini </titolo>
						<testo>n Stamattina alle 11, nell'Aula Magna Adele e Francesco Lonati in via Tommaseo 49 a Brescia, si terrà l'apertura e l'inaugurazione dell'anno formativo 2012/2013 dei percorsi dell'ITS Machina Lonati. Per l'occasione, interverrà in una lectio magistralis dal titolo 'I.T.S.: nuove scuole di tecnologia per il mercato del lavoro', l'onorevole Mariastella Gelmini la quale, attraverso un excursus sulle dinamiche di realizzazione e concretizzazione del progetto degli Istituti tecnici superiori in Italia, evidenzierà l'aspetto innovativo di tali percorsi che, fondendo la conoscenza all'applicazione tecnica, permettono ai giovani di concretizzare una propria formazione superiore altamente competitiva per il mondo del lavoro che sani la carenza, in molti settori specifici, della presenza di tecnici specializzati. Per l'anno accademico in corso l'Its Machina Lonati potrà contare su un totale di 81 iscritti tra primi e  secondi anni dei suoi corsi di stilista tecnologico, marketing per l'internazionalizzazione d'impresa e progettista in design eco-sostenibile.</testo>
					</articolo>

					<articolo>
						<titolo>Articolo 33:  'Destinati alla beatitudine': il libro di Canobbio oggi in Cattolica </titolo>
						<testo>n'Destinati alle beatitudini. Breve trattato sui novissimi' è il volume scritto da Giacomo Canobbio (edito da Vita e Pensiero) che verrà presentato oggi, lunedì, alle 17.30, nell'Aula Magna Tovini dell'Università cattolica, sede di via Trieste 17. Dopo il saluto introduttivo di Mario Taccolini, interverranno Rosino Gibellini e Francesco Tomasoni, coordinati da Aurelio Mottola. Che cosa attende l'uomo dopo la morte? Per saperlo, basterebbe riscoprire i 'Novissimi' (morte, giudizio, inferno e paradiso) così come li presenta la tradizione cristiana, che è frutto di secoli di dibattito, confronto e riflessione basata sul Vangelo. Affronta l'argomento, partendo dalle domande di senso che ciascuno si pone sulle realtà ultime e sulla vita oltre la morte, il volume di monsignor Canobbio. La raccolta - si legge nella prefazione - vuole semplicemente 'riprendere i "novissimi" che la teologia e la catechesi avevano illustrato ai fedeli e ridirli in forma che tenga conto sia della tradizione sia delle sfide che l'attuale orizzonte culturale pone alla fede cristiana circa il destino degli umani'. Conoscere il proprio destino, aprire uno spiraglio su quanto avviene dopo la morte, è una curiosità comune a tutti gli uomini. Una domanda che, pur in una cultura appiattita sul presente, assume spesso carattere di urgenza, diventa bisogno. Ricerche di senso ultimo che a volte sconfinano nell'affidarsi alla magia, agli oroscopi, a certi racconti di risvegli dal coma che esprimoni l'inestirpabile desiderio umano di vedere oltre l'incertezza del proprio futuro. Da questo desiderio parte Giacomo Canobbio per ripercorrere quanto propone la teologia cristiana.</testo>
					</articolo>

					<articolo>
						<titolo>Articolo 34:  Per la 'Madona  dei Custù' fiera dal sapore antico </titolo>
						<testo>n Tradizione e novità si fondono nei mille colori che la Fiera della 'Madunina dei costù' ha offerto ieri in via Corsica. Le bancarelle  hanno riempito la strada in un serpentone che ha saputo accendere la gioia di grandi e piccini. Tradizione nella tradizione i casoncelli degli Alpini:   in serata sono stati oltre 190mila i casoncelli somministrati, a dimostrazione di un'affezione sempre viva.</testo>
					</articolo>

					<articolo>
						<titolo>Articolo 35:  Maratona di dodici ore di 'Una maglia per la vita' Festa dello sport e successo di pubblico, con i giocatori del Brescia, a favore di Aias e Telethon</titolo>
						<testo>n'Una maglia per la vita' mette alla prova, e ci riesce molto bene, il cuore dei bresciani. È un successo annunciato la maratona di dodici ore (da mezzogiorno a mezzanotte), lanciata nel cuore del Centro Commerciale 'Freccia Rossa' e, in contemporanea, nell'omologo 'Il Leone' a Lonato, a favore della raccolta di fondi per l'Aias, l'Associazione italiana assistenza spastici (per la messa in sicurezza di Villa Araldi di Salò) e Telethon. Festa dello sport e successo di pubblico, 'inchiodato' dalle performance degli artisti che si sono susseguiti sul palco e dagli intermezzi dei giocatori del Brescia, appena arrivati dalla sfida con il Sassuolo.  Ci sono tutte le maglie delle Rondinelle, quelle del 'Lume', le maglie rosa del ciclismo, le maglie del rugby e del basket nostrano e ancora tanti simboli delle squadre, a ogni livello.  Tutti gli ingredienti della brescianità: lo sport, la passione, i personaggi, i medici ricercatori, le associazioni di volontariato, i simboli della volontà di essere utili al prossimo, come ricorda il Prefetto di Brescia, Narcisa Brassesco, evidenziando il cuore grande dei bresciani, mentre firma il cartellone. 'Capacità di soffrire e volontà - metafore di sport e vita, dice il presidente del Brescia Calcio, Gino Corioni - e sentire le persone che ti aiutano: ecco la forza per combattere la malattia. Se riesci a pensare agli altri, a vincere l'egoismo, vivi più serenamente'. Solidarietà vera e magliette. Anche quelle 'strappate' alle collezioni private custodite più gelosamente. Bandiere autografate dalle glorie di ogni domenica.  Centocinquanta maglie, forse di più con le ultime arrivate, difficile calcolare, in mezzo a questa festa collettiva, che coinvolge scuole e rappresentanti politici, come Diego Peli, del Pd, che ricorda come 'in momenti di crisi non possiamo dimenticare chi ha bisogno' e di associazioni nazionali, come Angelo Piovanelli, presidente provinciale Anmil, 'una giornata da condividere e testimoniare'. 'Un momento emozionante - ribadisce il direttore di Freccia Rossa, Stefano Pessina - dove si costruisce qualcosa di importante per la nostra comunità'. Un ponte ideale tra Brescia e Lonato, costruito su fondamenta di solidarietà e condivisione, illuminato dalle luci accese delle shopping mall che si vestono di Natale. Guardando a chi ha bisogno.</testo>
					</articolo>

					<articolo>
						<titolo>Articolo 36:  Madonnina delle Consolazioni: per tutti, non solo per gli afflitti Una giornata di celebrazioni per i quattro secoli di nascita della Confraternita. Inverno di eventi sulla salita Tito Speri</titolo>
						<testo>nGioiello d'arte per antica tradizione di fede, la Chiesa di Santa Maria delle Consolazioni veglia dalle pendici del Castello sul centro storico cittadino. La sua storia si perde lontano, nei racconti arrivati fino a noi dall'Alto Medioevo che qui collocavano la prigione dei santi martiri Faustino e Giovita. Da quattro secoli è la Confraternita di Santa Maria delle Consolazioni ad animare il culto e tramandare l'antico affetto della città per questo luogo sacro, che ha conosciuto le vicissitudini del tempo - dalle pestilenze alle dominazioni straniere alla repressione del 1849 - preservando per le preghiere dei fedeli l'immagine miracolosa di Maria con Gesù fanciullo affiancata dai santi Rocco e Sebastiano. A quattro secoli esatti dal 18 novembre 1612, data di nascita della Confraternita di laici e religiosi oggi presieduta da Piero Mosconi, la chiesa ha ieri accolto da mattina a sera momenti d'incontro per la celebrazione liturgica e l'evocazione storica, a sottolineatura dell'impegno a dare una nuova vitalità a uno spazio prezioso ed evocativo. Il suo 'passato glorioso' è stato richiamato da don Giancarlo Scalvini nella celebrazione della mattina: qui, ha ricordato, hanno sostato santi e artisti, papà e mamme, ragazzi, soldati, tanta gente in cerca di consolazione perché 'non solo gli afflitti hanno bisogno di aiuto, tutti abbiamo le nostre croci'. L'occasione ha dato l'opportunità di presentare la parete rinfrescata, con il dipinto della Pietà di Gaetano Cresseri e di rivolgere una preghiera particolare per la salute del rettore, don Pietro Chittò. Nel pomeriggio al canto dei Vespri è seguita, con la partecipazione dell'attore Sergio Isonni, la rilettura di versi di Angelo Canossi che dopo la guerra mondiale del '15-'18 aveva qui voluto la prima sede del Tempio della memoria in onore dei caduti. Le annotazioni di carattere storico e artistico, affidate al vicepresidente della Confraternita Vittorio Nichilo, riportano alla devozione di Paolo VI, di Padre Marcolini, del Beato Tovini e all'opera novecentesca di abbellimento con le decorazioni e le vetrate di Vittorio Trainini. La cartolina stampata per il quarto centenario riporta il progetto dell'ingegner Egidio Dabbeni per la sistemazione dell'edificio, solo in parte realizzata. Aperto ogni domenica per la Messa delle 9, l'antico oratorio- santuario di Santa Maria delle Consolazioni lungo la salita che da piazzetta Tito Speri porta al Castello ospiterà nei prossimi mesi altri eventi. Elisabetta Nicoli</testo>
					</articolo>
			</sezione>
			<sezione>
				<nome>Sezione 4: CULTURA</nome>
					<articolo>
						<titolo>Articolo 1:  Rushdie: 'Con i miei incubi esorcizzo la violenza' Ieri a Milano lo scrittore indiano che fu 'condannato a morte' dall'islam fondamentalista</titolo>
						<testo>Scrivendo 'Joseph Anton' 'ho scoperto di essere più forte di quanto non pensassi: dopo un periodo così lungo sotto pressione, è sorprendente che ne sia uscito senza evidenti danni psicologici'. È un Salman Rushdie disteso e ironico quello che, a Milano nell'ambito di BookCity, risponde alle domande dei giornalisti. Il suo ultimo lavoro, un'autobiografia di 649 pagine pubblicata da Mondadori, troneggia sul tavolo e racconta l'incubo vissuto per dieci anni dallo scrittore di Bombay, da quando il 14 febbraio 1989 l'imam Khomeini emise una 'fatwa' che deliberava la sua condanna a morte con l'accusa di aver proposto un ritratto 'irrispettoso' di Maometto nel suo romanzo 'I versetti satanici'. Rushdie riuscì a salvarsi rifugiandosi nel Regno Unito e vivendo sotto protezione. 'Quando ho riletto il diario - ha detto - ho riscoperto quanto è stata forte la pressione che ho subito e la profondità della depressione che ho sofferto. L'avevo dimenticato. L'aspetto più difficile da sopportare era non sapere quanto sarebbe durato; a volte ho persino pensato che sarebbe durato tutta la mia vita'. L'incubo per Rushdie finisce nel 1998, quando l'imam Khatami ritira il suo appoggio all'esecuzione della fatwa contro lo scrittore. A questo risultato si arriva grazie all'azione decisa del governo Blair e all'attività di intellettuali europei che tenevano vivo il caso Rushdie. Ogni tanto salta ancora fuori qualcuno in Iran 'che alza i pugni contro di me - ha ammesso Rushdie - ma è solo retorica. La minaccia della fatwa non aveva nulla a che fare con una ricompensa in denaro, ma con sicari professionisti. Tutti gli attacchi - il ferimento del mio traduttore italiano, Ettore Capriolo, e di quello norvegese, e l'uccisione di quello giapponese Hitoshi Igari - era terrorismo sponsorizzato dal governo iraniano'. Rushdie riesce a scrivere di quel periodo solo ora, dopo che è venuto a patti con quanto successo: 'Non si tratta di psicoterapia - ha spiegato lo scrittore -. Prima della stesura di "Joseph Anton" mi sono riappacificato con questo periodo ed è bello non dover tenere più nascoste le cose straordinarie che sono stati capaci di fare la mia famiglia, gli amici, i colleghi. Un grande tema di questo libro è proprio questo: ho scoperto di essere benedetto da chi mi circonda. La resistenza alla fatwa è stato un atto collettivo e volevo descriverlo nel libro. Insieme anche al tema dell'amicizia e dell'amore in tutte le sue sfaccettature, che per me sono valori al centro della mia vita' ha aggiunto Rushdi, che è stato sposato quattro volte. Scrivere queste memorie che nel titolo portano il nome, preso in prestito da due autori a lui cari (Joseph Conrad e Anton Cechov), scelto quando viveva sotto protezione, ha presentato delle difficoltà: 'La principale - ha spiegato - è stato raccontare una storia che già conoscevo. Volevo una forma fluida che potesse intrecciare la storia privata con quella pubblica. Mi ha aiutato a pensare a romanzi che usano la storia vera con una tecnica letteraria, come Schindler's List'. Ancora oggi, ha ammesso Rushdie, alcuni autori si autocensurano quando trattano temi vicini all'Islam, anche se 'ho conosciuto molti giovani scrittori musulmani determinati a reinterpretare la loro cultura e a sfidare l'ortodossia. Se non ti piace quello che dico, e su YouTube chiunque può trovare qualcosa che gli dà fastidio, esprimi il tuo punto di vista, ma la risposta alle parole - ha concluso - dovrebbero essere parole e non proiettili. E questa lezione una parte del mondo islamico la deve ancora imparare'.</testo>
					</articolo>

					<articolo>
						<titolo>Articolo 2: Cugino di San Carlo, il cardinale fu estimatore e mecenate di Caravaggio Fu in contatto con Caccini, Luzzaschi, Antegnati e Gesualdo Da Venosa Le 'note angeliche' del cardinal Federigo Viene presentato giovedì a Milano il volume di Marco Bizzarini su 'Federico Borromeo e la musica': erudizione e curiosità dall'indagine degli scritti teorici del prelato e dei carteggi con grandi compositori</titolo>
						<testo>Giovedì 22 novembre alle 17, alla Biblioteca Ambrosiana di Milano, verrà presentato il volume di Marco Bizzarini 'Federico Borromeo e la musica: scritti e carteggi' (Roma, Bulzoni ed., collana 'Fonti e Studi' della Biblioteca Ambrosiana). Seguirà alle 21, nella chiesa di San Marco, un concerto di musiche del tempo del cardinale Borromeo promosso dalla Fondazione Marco Fodella con la partecipazione del soprano Maria Colosio e dei liutisti Massimo Lonardi e Lorenzo Micheli. Ospitiamo un intervento dell'autore del libro.  Il cardinale Federico Borromeo è tuttora celebre ai nostri giorni grazie alla penna di Alessandro Manzoni che ne fece uno dei personaggi più alti e indimenticabili del suo romanzo storico. Del prelato milanese, cugino di san Carlo, si ammira anzitutto l'operato nell'ambito delle discipline umanistiche: sua l'idea di istituire la Biblioteca Ambrosiana di Milano, in cui una mole immensa di volumi a stampa e di manoscritti confluì da ogni regione d'Europa e del Medio Oriente. Assai nota anche la sua passione per la pittura, non disgiunta da una finezza di giudizio che lo portò a riconoscere immediatamente le straordinarie qualità dei dipinti del Caravaggio, tra cui spicca la celebre 'Canestra di frutta', tuttora esposta alla Pinacoteca Ambrosiana di Milano. Ma il mecenatismo del Borromeo ebbe modo di manifestarsi anche nell'ambito parallelo e non meno interessante della musica. Gli anni in cui visse il cardinal Federigo (1564-1631) coincidono con uno degli snodi più vivaci e decisivi per la storia musicale europea: è l'età di Claudio Monteverdi, il periodo in cui, fra l'altro, nacque il melodramma e in cui si posero le basi per la musica strumentale moderna. Il riesame dello sterminato epistolario del cardinale ha evidenziato la presenza, tra i corrispondenti, di musicisti di primissimo piano. Dalla lettura di questi documenti, in gran parte inediti, emerge che il cardinal Federigo si preoccupò in prima persona della formazione musicale di giovani cantanti, per esempio sostenendo le spese delle lezioni di canto sotto la guida del più rinomato maestro dell'epoca: Giulio Caccini. Il prelato fornì inoltre al compositore ferrarese Luzzasco Luzzaschi testi poetici in latino o in volgare da mettere in musica. Nel carteggio federiciano si trovano anche molte lettere del celebre madrigalista Carlo Gesualdo da Venosa, legato al Borromeo da una parentela diretta (la madre del compositore era infatti sorella di san Carlo Borromeo). Non solo: all'arcivescovo di Milano furono dedicate varie stampe di composizioni polifoniche, tra cui una scelta di madrigali di Monteverdi 'resi spirituali' (tramite la sostituzione dei testi poetici originali) da Aquilino Coppini, una raccolta di mottetti del compositore palermitano Sigismondo d'India, autore fra i più audaci del suo tempo, una Messa del compositore bresciano Costanzo Antegnati, nonché raccolte di laudi spirituali e altri volumi di musica sacra policorale. Di grande interesse è anche la lettura della corrispondenza con alcune claustrali e mistiche del primo Seicento, da cui emergono frequenti accenni al canto femminile accompagnato dal suono del liuto. V'è motivo di credere che lo stesso Federico, almeno in gioventù, nel periodo degli studi a Bologna o nei primi anni romani, sia stato un sonatore di liuto o abbia almeno avuto modo di frequentare alcuni virtuosi dello strumento. Per esempio in un sermone del 1625 il cardinale rievocò le esecuzioni musicali del 'Cavalier del liuto' (al secolo, Vincenzo Pinti), uno dei più celebrati musicisti dell'epoca, in contatto anche con il madrigalista bresciano Luca Marenzio.   Purtroppo il cardinale Borromeo non ha mai terminato un trattato sulla musica paragonabile al suo 'De pictura sacra'. Tra le carte dell'Ambrosiana, tuttavia, si custodiscono inediti appunti d'interesse speculativo-musicale. Da questo corpus emerge che l'intento del cardinale era duplice: da un lato, secondo un modello tipicamente umanistico, ricostruire le caratteristiche e le qualità mirabolanti della musica dell'antichità mediante un riesame della tradizione biblica e delle dottrine pitagoriche; dall'altro, su un piano più squisitamente teologico, immaginare come potrebbe risonare la musica degli angeli rispetto a quella effettivamente udibile nella realtà terrena.  A tal proposito l'erudizione e il pensiero musicale del Borromeo rivelano aspetti sorprendenti, che possono anche aiutarci a reinterpretare in modo innovativo la musica composta nella prima metà del Seicento. Marco Bizzarini Immagini e luoghi nA sinistra: i 'Musici' di Caravaggio. Sopra: la Biblioteca Ambrosiana, fondata dal cardinale Federico e tuttora, con le sue collezioni, importante centro culturale a Milano. Il dipinto del Merisi documenta la pratica musicale  alla fine del Cinquecento, e l'immagine di uno degli strumenti in uso all'epoca e amato dal Borromeo, il liuto.</testo>
					</articolo>
			</sezione>
			<sezione>
				<nome>Sezione 5: ESTERO</nome>
					<articolo>
						<titolo>Articolo 1:  Congo, è guerra Elicotteri Onu contro i ribelli </titolo>
						<testo>GOMAQuattro elicotteri dei caschi blu Onu nella Repubblica Democratica del Congo hanno aperto il fuoco per tentare di bloccare l'avanzata dei ribelli del movimento M23 su Goma, nella parte orientale el Paese. Lo ha riferito il portavoce della missione, Kieran Dwyer, specificando che i ribelli sono ad un passo dall'aeroporto. I caschi blu della missione Monuc, stanno sostenendo le truppe di Kinshasa. Dopo una tregua relativa di tre mesi, i combattimenti tra l'esercito e il M23 sono ripresi giovedì scorso nella zona di Kibumba, al confine con il Ruanda, costringendo migliaia di civili a fuggire. La rappresentante della politica estera europea, Catherine Ashton, ha chiesto proprio ieri ai ribelli congolesi di 'fermare immediatamente la loro offensiva militare' a Goma. 'Ogni sostegno all'M23, in violazione al regime di sanzioni e all'embargo sulle armi deve cessare', ha affermato la Ashton.  I ribelli  si trovano sono a tre chilometri dal centro della città.</testo>
					</articolo>

					<articolo>
						<titolo>Articolo 2: SCANDALO PETRAEUS-BENGASI Il Congresso: la Casa Bianca dica chi ha cambiato il rapporto della Cia </titolo>
						<testo>NEW YORKObama deve spiegare chi ha messo a punto il rapporto sugli attacchi a Bengasi costati la vita all'ambasciatore Stevens e perché dalla bozza iniziale della Cia sull'accaduto è stato rimosso ogni legame con il terrorismo. Il Congresso americano vuole vederci chiaro e ha 'ordinato' nelle ultime ore alla stessa Casa Bianca di fornire una ricostruzione dettagliata dei fatti. Le indagini del Congresso sull'accaduto mostrano la volontà di voler andare fino in fondo alla vicenda che sta spaccando Washington e che è divenuta centrale anche nelle dimissioni dell'ex direttore della Cia, David Petraeus. Spiegazioni vengono chieste anche all'ambasciatrice americana all'Onu, Susan Rice, che nei giorni seguenti agli attacchi ha descritto gli episodi come atti di estremisti legati al film anti-Islam che ha infiammato i paesi musulmani.  Secondo il vice presidente della commissione di Intelligence del Senato, Saxby Chambliss, Rice prima o poi dovrà essere sentita in Congresso:  'Dovrà venire e riferire a un certo punto' ha insistito.  Intanto il presidente della Commissione di Intelligence, Dianne Feinstein ha comunicato che è stato 'ordinato' alla Casa Bianca di offrire spiegazioni dettagliate sul rapporto e sulle modifiche apportate.  'Abbiamo dato indicazioni proprio ieri in modo che l'intero processo sia controllato. Scopriremo chi ha cambiato i fatti originali. Ma fino a quel momento ritengo che non sia appropriato fare accuse', ha spiegato Feinstein.  I repubblicani hanno puntato il dito contro la Casa Bianca, accusata di aver coperto il legame terroristico con Bengasi con una stile che riporta ai tempi del Watergate, in modo che gli elettori non mettessero in dubbio le affermazione di Obama sui duri colpi inflitti ad Al Qaeda.</testo>
					</articolo>

					<articolo>
						<titolo>Articolo 3:  Sul twitter cinese il curioso risultato di ipotetiche elezioni Il Pcc conserverebbe Pechino e la costa nord-orientale, ai nazionalisti Shanghai e Canton</titolo>
						<testo>nSolo una manciata di giorni ha separato le presidenziali Usa e il 18° congresso del Partito comunista cinese. Due eventi politici che hanno alimentato reazioni e attese diverse nelle rispettive comunità web.  In Cina, l'esempio dello scontro tra i candidati dei due storici partiti rivali ha portato alcuni utenti di Weibo - il Twitter cinese - a simulare un sfida simile nel proprio Paese.  In una Pechino meno popolare e più bipolare il confronto sarebbe tra il Partito comunista e il Partito nazionalista - dal 1949 riparato a Taiwan - gli storici, acerrimi nemici divisi da pochi chilometri di oceano. La simulazione, lanciata all'insegna del 'Far finta di essere a New York', ha superato a lungo le maglie della censura e ottenuto più di tremila commenti e oltre ottomila condivisioni.  Interventi, considerazioni storiche e indicazioni di voto hanno prodotto una carta geografica del voto cinese in stile americano: in rosso le regioni e le province sicuramente comuniste, in blu quelle di fede nazionalista e, infine, in grigio le molte indecise che richiederebbero il maggiore impegno dei candidati.  Il risultato è quello di un Paese spezzato in tre: i nazionalisti conquisterebbero la costa sud orientale e le problematiche e meno ricche regioni dell'ovest, mentre i comunisti sarebbero ben saldi nella costa nord-orientale e nel centro lungo le originarie basi rivoluzionarie - quelle della Lunga Marcia e della resistenza anti-giapponese - ma circondati da parecchio grigio. In termini di metropoli, alle rosse Pechino e Chongqing, si opporrebbero le blu Shanghai e Canton. Il governo attuale, insomma, avrebbe vita dura nelle zone di confine e lungo le coste.  L'esperimento ha suscitato le reazioni più disparate: c'è chi ha criticato la metodologia di scelta della colorazione di alcune zone, chi non accetta di vedersi addosso il colore blu o rosso e chi, invece, l'ha vissuto come un vera e propria campagna elettorale immaginandosi le argomentazioni dei candidati.</testo>
					</articolo>

					<articolo>
						<titolo>Articolo 4: l'analisi Mali, è tempo che l'Europa batta un colpo  </titolo>
						<testo>La frontiera dell'instabilità ora corre a sud del Maghreb, in quella vasta area sahariana lungo i confini fra Niger, Mauritania, Algeria e Mali. Un territorio immenso e inospitale, ma non per una crescente moltitudine di militanti che si riconoscono nell'AQDMI (Al Qaeda nel Maghreb Islamico) che proprio lì ha attecchito. Un'occhiata pur sommaria alla carta geografica aiuta a comprendere come quell'immensa area sia pericolosamente vicina a noi. Troppo, devono aver pensato alcuni autorevoli Premier europei che hanno incoraggiato un più attento monitoraggio ed una più incisiva azione politica in aiuto dell'Unione Africana. La storia ci insegna che un territorio, anche se inospitale, può divenire un eccellente alveo per far prosperare iniziative perverse, proprio come in animo ai leader di quelle formazioni terroristiche. Forti della loro capacità di suggestionare le popolazioni locali, stremate da anni di sofferenza, portano in dote oltre al 'verbo' per corroborare l'anima dei credenti, anche quanto di materiale serve per il conforto del corpo: denaro, cibo e utensili. Non bisogna sottovalutare questa insidiosa forma di proselitismo, perché pur primitiva, in quest'epoca influenzata dal sensazionalismo religioso spesso interpretato come presunto riscatto sociale, al malcontento delle popolazioni spesso salda rivendicazioni identitarie ancestrali. Il primo eclatante caso è stato quello della Somalia, implosa proprio per l'ignavia dell'Occidente che l'ha abbandonata e per la lucida pianificazione delle sette wahabite che l'hanno penetrata villaggio per villaggio, polverizzando le istituzioni. Il secondo rischia di essere quello del Mali, con l'aggravante però di rappresentare un vero e proprio detonatore per una più vasta e pericolosa crisi regionale, la cui gravità ha allertato tanto la Segreteria di Stato Usa, quanto le Cancellerie europee. Non solo per la sua posizione strategica, ma soprattutto per il rischio di contagio che ne deriva, posto che le stesse cause che hanno generato la crisi lì, possono replicare simili scenari anche nei Paesi limitrofi. Bisogna partire dalla crisi libica per comprendere quella maliana, perché dopo la caduta del Rais, tutti i Presidenti dell'area si sono sentiti improvvisamente precari, e contestualmente i leader della galassia terroristica islamista hanno compreso che in caso di attacco frontale, aperto ed improvviso, avrebbero trovato solo una blanda resistenza. Così è capitolato il Mali, immaginato dai cartografi post-coloniali, come un'immensa propaggine di sabbia che corre a nord e ad ovest di Bamako. Troppo lontana dalla capitale per essere governata ieri, ma troppo vicina all'Europa oggi, per non accorgersi che una galassia del terrore alle porte di casa, rappresenta uno degli incubi più spaventosi per il futuro dell'Ue. È ora di intervenire: Bruxelles se ci sei batti un colpo.</testo>
					</articolo>

					<articolo>
						<titolo>Articolo 5:  Obama inaugura la nuova 'via Usa' nel Sudest asiatico Ieri in Thailandia, oggi in Birmania per  una storica visita nel Paese di Suu Kyi</titolo>
						<testo>BANGKOKNon è un appoggio al regime, ma un 'riconoscimento dei progressi fatti'. Appena arrivato nel Sud-est asiatico, Barack Obama ha difeso la sua storica e controversa visita di oggi in Birmania - la prima di un presidente statunitense - dichiarando di non avere paura di 'sporcarsi le mani' se c'è la possibilità di 'incoraggiare' nuove riforme, confermando inoltre come una più forte presenza nella regione dell'Asia-Pacifico costituisca una nuova priorità geopolitica per Washington. 'La Birmania ha ancora una lunga strada davanti a sè, e se vedrò che farà dei passi indietro, agirò di conseguenza', ha detto Obama evitando di riferirsi al Paese col termine 'Myanmar' imposto dall'ex giunta militare. 'Se per impegnarci nel dialogo aspettassimo di vedere una democrazia perfetta, temo che dovremmo aspettare davvero a lungo', ha aggiunto il leader della Casa Bianca, che oggi a Rangoon incontrerà il presidente ed ex generale Thein Sein, la leader dell'opposizione Aung San Suu Kyi e terrà un atteso discorso all'università tradizionalmente sede di fermenti democratici. In serata i media statali birmani hanno preannunciato l'imminente rilascio di altri 66 detenuti dopo i 452 di giovedì scorso, tra i quali però non figurava nessun prigioniero politico, al contrario di quanto costantemente richiesto dagli Stati Uniti. La questione è al centro delle preoccupazioni di dissidenti e attivisti per i diritti umani, che giudicano prematura la visita di Obama. Secondo questa interpretazione, la serie di riforme intrapresa negli ultimi due anni - già premiata dagli Usa con la sospensione della maggior parte delle sanzioni contro il Paese - non deve far dimenticare il ruolo preponderante dell'esercito, i conflitti in corso con alcune milizie etniche e gli abusi contro i musulmani di etnia Rohingya nell'ovest, dove recenti violenze hanno causato almeno 168 morti e 110 mila sfollati. Le dichiarazioni di Obama  sono giunte in una conferenza stampa a Bangkok, prima tappa di una tre giorni che si concluderà domani in Cambogia con la partecipazione al vertice annuale dell'organizzazione regionale Asean. Il primo viaggio dalla sua rielezione, ha rimarcato Obama, conferma la 'priorità di un impegno nel Pacifico' nella cosiddetta strategia del 'perno in Asia': un obiettivo che viene ampiamente interpretato come un tentativo di contenere l'influenza della Cina nell'area. Riguardo alla Thailandia, 'il nostro amico di più lunga data in Asia', di fianco al premier Yingluck Shinawatra Obama ha annunciato legami militari rafforzati, negoziati per un nuovo trattato in tema di libero commercio e una maggiore collaborazione su sviluppo regionale e sanità.</testo>
					</articolo>
			</sezione>
			<sezione>
				<nome>Sezione 6: INTERNO</nome>
					<articolo>
						<titolo>Articolo 1:  Taranto: giovane pugile ammazzato tra la folla </titolo>
						<testo>TARANTOEra una giovane promessa del pugilato. Lo hanno ammazzato per strada, tra la gente che affollava piazza Principe di Piemonte, a Grottaglie, scaricandogli contro l'intero caricatore di una pistola di piccolo calibro. Alessio Marinelli, di 19 anni, con piccoli precedenti penali per spaccio di droga, è stramazzato a terra, davanti a decine di testimoni.  L'agguato è avvenuto sabato sera poco dopo le 21.30. Il giovane pugile è stato avvicinato da una moto con in sella due persone. Il passeggero impugnava l'arma con la quale ha fatto fuoco in rapida sequenza. Per Marinelli non c'è stato scampo. Un' esecuzione in piena regola. Decine le persone interrogate, a cominciare dai testimoni che erano seduti nei bar della piazza. Il 19enne nel novembre 2011 salì sul podio più alto nella categoria dei massimi leggeri (81 kg) alle finali dei campionati italiani Youth (under 18) di pugilato che si svolsero a Grosseto.  La Polizia non esclude alcun movente, anche se le modalità dell'agguato farebbero pensare a un regolamento di conti legato alla criminalità.</testo>
					</articolo>

					<articolo>
						<titolo>Articolo 2:  Donna muore dopo tre ricoveri Sotto inchiesta 24 medici </titolo>
						<testo>TARANTOÈ cominciato tutto con uno strano gonfiore alle caviglie. I medici hanno pensato subito ad un'insufficienza renale, poi hanno compiuto accertamenti su una probabile neoplasia. Ma tutte e due le diagnosi sono state scartate.  Dopo dieci giorni di accertamenti, Carmela Magnesa, 40enne di Fragagnano (Taranto), sposata e madre di due bambini, è morta nel reparto di rianimazione dell'ospedale Santissima Annunziata di Taranto, il terzo nosocomio che l'aveva avuta in cura. Sul suo decesso, le cui cause sono tutte da accertare, la procura di Taranto ha aperto un'inchiesta e ha inviato informazioni di garanzia per cooperazione in omicidio colposo a 24 medici in occasione dell'autopsia che sarà compiuta oggi. È stato il marito della donna a denunciare i fatti alla magistratura facendo scattare l'indagine. Tutto è cominciato il 6 novembre quando la donna si è rivolta all'ospedale di Manduria (Taranto) per capire cosa si nascondeva dietro quel fastidioso gonfiore alle caviglie che accusava da giorni.</testo>
					</articolo>

					<articolo>
						<titolo>Articolo 3:  Un altro morto per la caccia in Sardegna </titolo>
						<testo>OLBIAÈ rimasto inascoltato l'appello a tutti i cacciatori sardi a lasciare a casa le doppiette in segno di lutto dopo il decesso del dodicenne avvenuto domenica scorsa nel nuorese.  Nell'isola si è sparato regolarmente e a San Pantaleo, in Gallura, ieri un capo caccia si è ferito mortalmente col suo stesso fucile. Solo i cacciatori dell'autogestita Norghio di Irgoli, il paese dove la settimana scorsa è accaduto l'incidente mortale che è costato la vita al dodicenne, ieri mattina non sono usciti per sparare.  Nei paesi vicini, nelle compagnie della Baronia, e nel resto dell'isola, l'invito dei capo caccia irgolesi non è stato accolto. 'Quante vittime ci sono già state in questi anni - è stato il commento dei cacciatori - se dovessimo rinunciare a sparare ogni volta che c'è un incidente, ogni domenica dovremmo restare a casa'. Ad Irgoli l'altra domenica è stato ferito accidentalmente alla testa Andrea Cadinu, di 12 anni, morto dopo 36 ore di agonia in ospedale.</testo>
					</articolo>

					<articolo>
						<titolo>Articolo 4: GENOVA, MALORE STRONCA SEDICENNE Promessa della danza muore sul palco  </titolo>
						<testo>GENOVASognava di diventare ballerina professionista. Invece la sua vita è finita per questo, danzando: Martina B., una ragazza di 16 anni, è morta a Genova sul palco di un teatro, preparandosi per un'esibizione da portare in scena a Natale. La tragedia si è consumata nella serata di sabato, sul palco del Von Pauer, un piccolo teatro nel quartiere Marassi, adiacente alla palestra e scuola 'Immagine Danza', dove Martina aveva studiato danza per tutta la vita. La ragazza era a lezione per provare con le colleghe uno spettacolo in preparazione. 'Stelle Danzanti'. Avrebbe dovuto andare in scena a Natale, per poi essere trasmesso anche in tv. Mentre stavano verificando le luci, Martina sul palco stava provando un esercizio quando ha accusato un malore e all'improvviso si è accasciata a terra. 'Pensavo fosse solo svenuta - ha raccontato l'insegnante, Viviana Pozzolo, testimone diretta della tragedia -. Invece non si è più ripresa'. L'insegnante ha dato subito l'allarme e sul posto sono intervenuti i medici del 118 che hanno trasportato d'urgenza la ragazza in ospedale. È morta per arresto cardiaco mentre si trovava sull'ambulanza.  Scontata l'apertura da parte della Procura di un'indagine per capire le cause del decesso.</testo>
					</articolo>

					<articolo>
						<titolo>Articolo 5:  Mega-sequestro di giocattoli cinesi tossici Provocano malformazioni nei bambini, la GdF di Macerata ne ritira 300mila</titolo>
						<testo>MACERATAGiocattoli contenenti ftalati, una famiglia di composti chimici usati nell'industria delle materie plastiche come agenti plastificanti per migliorarne la flessibilità e la modellabilità, che però può produrre malformazioni nei bambini: una 'femminilizzazione' dei neonati maschi e disturbi nello sviluppo degli apparati riproduttivi dei neonati in genere. A scoprirli la GdF di Macerata che ha sequestrato 300 mila articoli cinesi (telefoni giocattolo, bambole, soldatini di plastica e altro ancora) destinati alla vendita ai bambini in varie località italiane, denunciando l'importatore. È la più grave, ma non l'unica irregolarità riscontrata dalle Fiamme Gialle anche tramite analisi di laboratorio in collaborazione con la Camera di Commercio. In qualche caso la presenza degli ftalati arrivava fino al 200 % dei limiti di tollerabilità.  Ma anche gli altri prodotti presentavano anomalie come surriscaldamento e funzionamento anormali; la temperatura delle batterie superiore al limite ammissibile; l'energia cinetica dei proiettili in plastica di armi giocattolo superiore al limite massimo consentito; la presenza di punte acuminate e la marcatura CE sull'imballaggio non conforme ai requisiti grafici della normativa europea e il livello di pressione sonora superiore al massimo consentito.  Una volta riscontrate le irregolarità è scattato l'immediato sequestro per i circa 300 mila giocattoli rinvenuti come giacenze presso la sede dell'azienda a Taranto e presso clienti della stessa nelle province di Venezia, Perugia e Cosenza. Prodotti dal valore intrinseco bassissimo ma che proprio per questo permettevano di abbattere i prezzi anche fino al 50 % rispetto ad analoghi articoli 'in regola', con riflessi quindi anche sulla concorrenza.</testo>
					</articolo>

					<articolo>
						<titolo>Articolo 6:  Un pilota su tre si è addormentato in volo </titolo>
						<testo>BERLINO Sui cieli europei un pilota su tre si è addormentato almeno una volta ai comandi e 4 capitani tedeschi su 5 rivelano di aver compiuto errori per troppa stanchezza. Il domenicale Bild am Sonntag rivela gli allarmanti risultati di uno studio compiuto dall' Eca, l'associazione europea dei piloti, che ha interrogato 6mila comandanti d'aereo del Vecchio Continente. Ne è risultato un quadro piuttosto allarmante, con il 92 % dei piloti tedeschi che affermano di aver guidato un aereo anche se erano troppo stanchi per farlo.</testo>
					</articolo>

					<articolo>
						<titolo>Articolo 7:  Uccide i genitori a coltellate Dietro il duplice omicidio a Vasto (Chieti) probabilmente la droga:  il padre e la madre, di 78 e 72 anni, gli avrebbero rifiutato il denaro</titolo>
						<testo>CHIETIHa ucciso a coltellate i genitori, Emidio Del Vecchio, di 78 anni, e la madre Adele Tumini di 72, probabilmente colto da un raptus all'ennesimo rifiuto di soldi per l'acquisto della droga: è l'ipotesi più accreditata fatta dagli investigatori per il duplice omicidio compiuto nel pomeriggio di sabato a Vasto da Marco Del Vecchio, 37 anni, arrestato ieri dai Carabinieri mentre girovagava nel centro storico, fuggito qualche ora dopo il delitto dall' abitazione che condivideva con i genitori. L'omicida, che non lavora e ha problemi di tossicodipendenza, per il momento non ha saputo chiarire quanto accaduto sabato, nè al suo avvocato, nè al sostituto procuratore titolare dell'inchiesta, durante un breve interrogatorio nella caserma dell'Arma.  A suggerire l'idea del raptus è l'esito della ricognizione cadaverica, eseguita dal medico legale: l'omicidio va inquadrato come un gesto d'impeto, anche se non è chiaro quante siano state le coltellate sferrate da Del Vecchio nei confronti dei genitori. Ad accertarlo sarà l'autopsia sui corpi, in programma domani e dopodomani. A detta di alcuni parenti non era la prima volta che Del Vecchio scatenava una lite con i genitori, chiedendo i soldi per acquistare la droga, ma questa volta, anche forse a causa di una crisi di astinenza, ha impugnato un coltello e ha colpito a morte entrambi i genitori.  Secondo la ricostruzione degli investigatori Del Vecchio dopo il delitto ha nascosto i cadaveri sotto il suo letto e ha cercato di ripulire in maniera sommaria la scena del delitto. L'omicidio è avvenuto sabato intorno alle 16, ma l'allarme è scattato solo intorno alla mezzanotte, quando nell'abitazione si è presentata la sorella dell' arrestato, Nicoletta: di fronte alla domanda su dove fossero i genitori Del Vecchio si è agitato ed è fuggito, mentre la donna ha chiamato i Carabinieri che hanno poi trovato i corpi. Da quel momento sono scattate le ricerche dell'uomo, individuato ieri mattina nel centro storico di Vasto e bloccato da numerosi militari ai quali Del Vecchio, armato ancora del coltello con cui aveva ucciso i genitori, ha opposto resistenza, ferendo lievemente tre dei Carabinieri intervenuti, colpiti con calci, pugni e una testata. Proprio a causa dell'aggressività manifestata dall'omicida la Procura di Vasto, nell'ordinare il suo trasferimento in carcere 'ha raccomandato una adeguata collocazione del detenuto e la sua continua vigilanza'.</testo>
					</articolo>
			</sezione>
			<sezione>
				<nome>Sezione 7: LA CITTÀ</nome>
					<articolo>
						<titolo>Articolo 1: PIAZZA REPUBBLICA IL MONDO DELLE API SI METTE IN MOSTRA SINO A DOMENICA 9 </titolo>
						<testo>nSi apre oggi e resterà visitabile sino a domenica 9 dicembre, nell'atrio della ex Camera del Lavoro, in piazzale Repubblica 1, dalle 9 alle 12.30 e dalle 14 alle 16 dal lunedì al venerdì, la mostra di apicoltura 'Le api: un mondo meraviglioso' con in esposizione i lavori degli alunni delle scuole premiati al concorso 'Le api'. La visita di gruppi o di classi può essere prenotata al numero 335.7426062. L'occasione permette di sensibilizzare tutti verso il rispetto per l'ambiente e le api in particolare. Le api peraltro sono ottimi indicatori biologici perché segnalano il danno chimico dell'ambiente in cui vivono, attraverso l'alta mortalità nel caso dei pesticidi e attraverso i residui che si possono riscontrare nei loro corpi, o nei prodotti dell'alveare, nel caso degli antiparassitari e di altri agenti inquinanti come i metalli pesanti e i radionuclidi, rilevati tramite analisi di laboratorio. Molte caratteristiche etologiche e morfologiche fanno dell'ape un buon rivelatore ecologico: è facile da allevare; è un organismo quasi ubiquitario; non ha grandi esigenze alimentari; è altamente sensibile alla maggior parte dei prodotti antiparassitari che possono essere rilevati quando sono sparsi impropriamente nell'ambiente.</testo>
					</articolo>

					<articolo>
						<titolo>Articolo 2:  VediamocisulGDB </titolo>
						<testo>In questa pagina ospitiamo gratuitamente le vostre fotografie per feste di compleanno, anniversari, matrimoni, classi di ferro, scolaresche, gite sociali, gruppi sportivi amatoriali. Per la pubblicazione portate o spedite alla redazione una fotografia a colori corredata da un breve testo di spiegazione (con nome e cognome del festeggiato, il paese di residenza, la ricorrenza e la dedica) e da un numero telefonico. Le foto, preferibilmente in formato digitale, dovranno essere consegnate almeno due giorni prima della ricorrenza e non verranno restituite. Ricordiamo che per la pubblicazione della foto di un minorenne è indispensabile l'approvazione scritta di uno dei due genitori. I nostri indirizzi: Vediamoci sul GdB, Giornale di Brescia, via Solferino 22 - 25121 Brescia - e.mail: vediamocisulgdb@giornaledibrescia.it.</testo>
					</articolo>

					<articolo>
						<titolo>Articolo 3: IL TEMPO CHE FA Novembre, tempo di proverbi e adagi Riccardo Paroni www.meteopassione.com</titolo>
						<testo>nSicuramente anche in passato capitava di vivere stagioni autunnali più calde della norma, ma sia la saggezza popolare sia i ricordi di chi è nato nella prima metà del Novecento dimostrano come le grandi manovre invernali iniziassero spesso già nel mese di novembre. 'Per Sant'Omobù töcc i strass i turna bu', ovvero 'per Sant'Omobomo (13 novembre) tutti gli stracci tornano buoni'; i primi freddi arrivavano già nella seconda decade, e anche gli abiti meno 'nobili' erano ben accetti per proteggersi dai rigori dell'inverno. Oppure: 'Santa Caterina la aca en stalina' (il 25 novembre non si potevano più portare le mucche al pascolo, ormai il freddo era arrivato, tranne rarissime eccezioni). Al giorno d'oggi la situazione è capovolta e avere temperature miti anche in pieno novembre è diventata quasi un'abitudine. Tuttavia i modelli matematici confermano quanto anticipato alcuni giorni fa: verso fine mese le temperature dovrebbero diminuire di qualche grado.</testo>
					</articolo>

					<articolo>
						<titolo>Articolo 4: Giacomo del Berry  </titolo>
						<testo>Di origine orientale, il monaco Giacomo parte per la Gallia; ma giunto a Genova, si ferma lì, su invito del vescovo. Vive da recluso in una piccola cella, conduce una vita estremamente santa, guarisce malati e compie diversi prodigi. Dopo quattordici anni, divenuto troppo celebre, fugge e arriva a Clermont, dove il vescovo lo ordina sacerdote. Riprende la vita di eremita. Quando viene a sapere che il vescovo intende costringerlo a fondare un monastero e a divenirne abate parte per Bourges, dove è accolto in un monastero benedettino. Ma presto riprende la vita solitaria, a una trentina di chilometri da Bourges, dove con l'aiuto dei conti del Berry costruisce un oratorio e un eremitaggio. Lì trascorre un periodo imprecisato. Compie nuovi prodigi, muore santamente il 19 novembre 865. SI FESTEGGIANO ANCHE: Fausto, diacono di Alessandria d'Egitto martirizzato nel IV secolo; Medana, ragazza irlandese vissuta nell'VIII secolo; Ermenburga, figlia del re del Kent fattasi monaca, morta intorno all'anno 700.</testo>
					</articolo>
			</sezione>
			<sezione>
				<nome>Sezione 8: LE NOSTRE INIZIATIVE</nome>
					<articolo>
						<titolo>Articolo 1:  CENTRA LA FORTUNA Con noi, gratis al market Oggi in palio un buono spesa da 250 euro e un telefonino Samsung Galaxy Per vincere i super premi finali vi serviranno tutti e 63 i nostri bollini</titolo>
						<testo>nNemmeno un giorno di vacanza: vi premiamo dal lunedì alla domenica. Del resto il concorso Centra la fortuna mette in palio oltre cento premi: preparatevi perché il prossimo potreste essere voi. Oggi in palio un buono spesa da 250 euro e un telefonino Samsung Galaxy.  Ieri uno di voi si è invece portato a casa un Ipad3 della Apple. Non potete certo lamentarvi. Per quanto riguarda invece i super premi finali, il più fortunato tra coloro che avranno raccolto tutti i bollini vincerà un fiammante Maggiolino della Volkswagen. Ma non è certo finita qui, al secondo estratto la nuova Polo Trendline della Volkswagen; al terzo andrà invece la Move Up sempre della Volkswagen. E per finire, ma solo per quanto riguarda i super premi finali, un viaggio a New York per due persone della durata di otto giorni (sei notti). Ma come avete già scoperto vi premiamo anche quotidianamente: non dovrete quindi aspettare l'estrazione finale di gennaio. Come detto, dal lunedì al sabato (ogni giorno) verranno assegnati un buono spesa da 250 euro da spendere in un supermercato della catena Simply, Ipersimply e Punto Simply ed un cellulare smart phone Samsung Galaxy Mini; quindi altri due fortunati al giorno! E per chiudere la settimana in bellezza la domenica uno di voi vincerà un Ipad 3 della Apple sul quale potrete leggere gratis per sei mesi il Giornale di Brescia. La pubblicazione dei 63 bollini quotidiani (e numerati) proseguirà fino a sabato 22 dicembre. Non dovrete far altro che ritagliarli e incollarli sulla vostra cartella: più facile di così. Se vi capiterà di perdere una copia del Giornale di Brescia non preoccupatevi: durante le settimane del concorso pubblicheremo anche 7 bollini jolly che potranno essere utilizzati per coprire eventuali 'mancanze'. Se a mancarvi fosse invece la cartella, non preoccupatevi: potete venire a ritirarla (o ritirarle, la fortuna bisogna anche un poco stuzzicarla...) nei nostri uffici di via Solferino in città. Partecipare al concorso è facilissimo. Come detto non dovrete far altro che armarvi di colla e forbici!</testo>
					</articolo>

					<articolo>
						<titolo>Articolo 2: LO CHEF DELLA SETTIMANA Vittorio Fusari </titolo>
						<testo>La personalità di Vittorio Fusari sta nel modo in cui è arrivato ai fornelli: lasciando, cioè, il 'posto sicuro' in Ferrovia (giovane, sì, ma non giovanissimo) per avviarsi nell'avventura della ristorazione. Inutile aspettarsi da lui che segua la via sicura, semplice: 'Il Volto' fa faville? E lui avvia un'esperienza diversa, rischiosissima (ed infatti sfortunata, dal punto di vista strettamente economico) come 'Le Maschere'; il già citato 'Volto' minaccia di divenire un'attività ripetitiva o eterodiretta? E lui pianta baracca e burattini e mette alla luce 'La Dispensa', dove lo spettro della sua cucina svaria sui più diversi colori, dal semplicissimo al complesso. Dai primi piatti che lo chef iseano mise in tavola sono passati 31 anni e otto mesi. Molto è mutato, non la sua mutevolezza. Sempre senza compromessi. RISTORANTE  DISPENSA PANI E VINI Via Principe Umberto, 23 Loc. Torbiato Adro Tel. 030.7450757 Chiusura: Lunedì</testo>
					</articolo>

					<articolo>
						<titolo>Articolo 3: LA RICETTA DI OGGI Maialino croccante  pompelmo rosa, polenta dolce  </titolo>
						<testo>INGREDIENTI Per 12 persone: un maialino da latte di 6 kg, Salfiore di Romagna, salvia, rosmarino, 2 peperoncini piccanti, 2 spicchi d'aglio, 375 ml di Franciacorta. Per la polenta dolce: il Kg. farina di granoturco Belgrano, 4 l di acqua, 200 gr di burro, 200 gr di Bagoss, Salfiore. Per la vinaigrette: 500 ml di olio, 150 gr di purea di lamponi, succo di una arancia, 50 gr di aceto balsamico, 10 gr di aceto di miele. Per la salsa: brodo ristretto e sgrassato dacarcassa di maialino con le sue verdure, 375 ml di Franciacorta, succo di una radice di zenzero, 500 gr di misticanza, 3 pompelmi rosa sbucciati a vivo.   PROCEDIMENTO Dissossare il maialino separando la carcassa e lasciando intere le cosce, le spalle ed i due carrè. Con carcassa, verdure e Franciacorta preparare un brodo sgrassato. Preparare la polenta; a cottura ultimata mantecare con burro e Bagoss, far raffreddare in piccoli cilindretti. Cuocere sottovuoto a 70°per 18 ore (oppure sempre sottovuoto in un recipiente con acqua in forno a 75) ogni pezzo di carne con salvia, rosmarino, aglio, peperoncino e Franciacorta. Terminare la cottura sulla piastra con un filo d'olio a temperatura elevata dalla parte della cotenna. Impiattare con un'insalata ottenuta mescolando le fettine di pompelmo condite con la vinaigrette, un po' di polenta dolce, la porzione di maialino. Finire con la salsa ottenuta restringendo il brodo con il liquido di cottura del maialino, il succo dello zenzero, il tutto passato al setaccio. Completare con un pizzico di Salfiore di Romagna.  TEMPO una giornata DIFFICOLTÀ Difficile PIATTO Secondo</testo>
					</articolo>

					<articolo>
						<titolo>Articolo 4: Dessert Focaccia  di compleanno </titolo>
						<testo>INGREDIENTI  250 g di burro, 4 uova, 200 g di zucchero,  1 bustina di zucchero vanigliato,  la scorza grattugiata di 1 limone, 200 g di farina, 1 bustina di lievito per dolci, 250 g di maizena, 100 g di cioccolata, latte (facoltativo) PROCEDIMENTO Montare a spuma il burro, unirvi, alternandoli, le uova, lo zucchero, lo zucchero vanigliato e la scorza di limone grattugiata. Mescolare energicamente e impastare con la farina mista al lievito, la maizena e la cioccolata grattugiata. Se la pasta risultasse troppo dura aggiungere un po' di latte. Riempire uno stampo preparato in precedenza e cuocere in forno per un'ora a calore moderato.        TEMPO 80 minuti DIFFICOLTÀ Media</testo>
					</articolo>

					<articolo>
						<titolo>Articolo 5: IL VINO Franciacorta Extra Brut Rosè Santus </titolo>
						<testo>IL VINO Questo Franciacorta è frutto di solo pinot nero ed è ottenuto con la macerazione del mosto sulle bucce per 6 ore. Il colore è buccia di cipolla, con note olfattive che rimandano ai descrittori del Pinot nero come i piccoli frutti rossi, quali mora, ribes, lampone, fragola.  Di grande struttura, complessità e sapidità. Si accompagna perfettamente a piatti ricchi e complessi sia di mare sia di terra LA CANTINA Maria Luisa Santus e Gianfranco Pagano, entrambi agronomi, nel 2000 impiantano 10 ettari e li coltivano   personalmente con passione e competenza. Figlia della passione è pure la scelta aziendale: per esaltare il legame vite-clima-terroir non si producono cuvées ma annate singole. La vendemmia è solitamente ritardata, questo conferisce a tutti i Franciacorta Santus mineralità, complessità e grande piacevolezza di beva. www.santus.it Tel. 030.8367074   LA TEMPERATURA DI SERVIZIO  8-10 gradi</testo>
					</articolo>
			</sezione>
			<sezione>
				<nome>Sezione 9: PRIMA</nome>
					<articolo>
						<titolo>Articolo 1: IERI L'INAUGURAZIONE Al Parco Ducos 2 un monumento per le vittime della strada </titolo>
						<testo>BRESCIAUn monumento in memoria delle vittime sulla strada, che sia anche un monito a proseguire nelle politiche di sensibilizzazione e prevenzione degli incidenti automobilistici. È stato inaugurato ieri mattina al Parco Ducos 2, alla presenza delle autorità e del presidente dell'Associazione famigliari e vittime della strada, che ne ha fortemente voluto la realizzazione.apagina15</testo>
					</articolo>

					<articolo>
						<titolo>Articolo 2:  Fiorella Mannoia: 'Porto sul palcoscenico colori e speranze del Sud' </titolo>
						<testo>nFiorella Mannoia torna in città, stasera al Palabrescia, ancora con i colori del 'Sud' che tanto successo hanno riscosso quest'anno nel corso del tour. 'Non solo musica, ma anche impegno perché il Sud ritrovi la speranza' spiega in un'intervista. apagina18</testo>
					</articolo>

					<articolo>
						<titolo>Articolo 3:  Brescia all'altezza della capolista Sassuolo: 1-1, Corvia ancora in gol </titolo>
						<testo>nIl Brescia tiene testa alla capolista Sassuolo e strappa un buon punto al Rigamonti. Tutto nel primo tempo: dopo il vantaggio dei modenesi con Boakye, è arrivato il pareggio di Corvia, al secondo gol consecutivo dopo quello di Cesena. nellosport</testo>
					</articolo>

					<articolo>
						<titolo>Articolo 4:  Braccio amputato dalla motosega Incidente sui monti di Sabbio, vittima un 73enne</titolo>
						<testo>SABBIO CHIESEGravissimo incidente sui monti di Sabbio Chiese. Un uomo salito in località Castignina per far legna, mentre stava tagliando un albero con una motosega è scivolato sul terreno viscido ed ha perso la presa con l'attrezzo, che gli è finito addosso causandogli l'amputazione dell'avambraccio. All'ospedale di Gavardo lo hanno operato per tentare di ricucire l'arto.apagina8</testo>
					</articolo>

					<articolo>
						<titolo>Articolo 5:  Razzi e raid su Gaza: dieci bambini morti Obama frena Israele </titolo>
						<testo>GAZARaid senza sosta sulla Striscia di Gaza, con dieci bambini morti in poche ore. Sirene ed esplosioni anche a Tel Aviv. Oltre 100 razzi sparati sul sud di Israele in un giorno. Al Cairo intanto si tratta per una possibile tregua. Interviene anche Obama: 'Con Israele ma evitare escalation'. E il segretario dell'Onu Ban Ki Moon ieri è arrivato al Cairo.apagina4</testo>
					</articolo>

					<articolo>
						<titolo>Articolo 6: PREVISIONI E PROSPETTIVE L'UE VA ALLA DERIVA: IN UN VICOLO CIECO LITIGA SUL BILANCIO di Giovanni Vigo</titolo>
						<testo>La campagna presidenziale americana e le incertezze che hanno caratterizzato il suo esito fino all'ultimo momento hanno lasciato sullo sfondo le nubi che si stavano addensando sull'Europa. Ora che le elezioni americane si sono concluse le nubi sono tornate in primo piano e non lasciano ben sperare su quel che accadrà in Europa nel breve e nel lungo periodo. La Commissione europea ha rivisto al ribasso le previsioni per i prossimi due anni. L'Ocse, che ha spinto il suo sguardo fino al 2060, ipotizza per i prossimi cinquant'anni una crescita oscillante fra l'1,1 % della Germania e l'1,7 % della Spagna. Una crescita modesta rispetto al 4 % della Cina e al 5,1 % dell'India che continueranno a trainare l'economia mondiale sostituendo i Paesi di vecchia industrializzazione.  Che nei prossimi cinquant'anni i ritmi di sviluppo siano davvero quelli ipotizzati dall'Ocse è difficile dirlo. È però certo che la crescita dell'Asia non si fermerà, così come non si fermerà il declino (relativo) dell'Europa. Non è la prima volta che nella storia si assiste ad una trasformazione così imponente. È accaduto nel Seicento quando l'Italia centro-settentrionale perse il primato a vantaggio di Olanda e Inghilterra; è accaduto nel secolo scorso quando Londra dovette cedere il testimone a New York; accadrà domani a vantaggio dei colossi asiatici. Ciò che colpisce non è tanto questa evoluzione quanto l'incapacità dei governi europei di cogliere il senso del cambiamento epocale che stiamo vivendo e quindi di elaborare una risposta all'altezza della sfida.  Mentre si prepara il mondo di domani, i governi europei si accapigliano sul quadro finanziario dell'Unione per gli anni 2014-2020. La Commissione ha proposto di aumentare il bilancio a 1.033 miliardi di euro (il 5 % in più rispetto al passato) per stimolare la crescita e l'occupazione. Sette Paesi - fra i quali la Francia, la Germania e la Gran Bretagna - si oppongono giustificando la loro contrarietà con il rigore imposto dalla crisi; i primi due non intendono però rinunciare ai continuaapagina3</testo>
					</articolo>

					<articolo>
						<titolo>Articolo 7:  Nel Bresciano 5 ambulatori per curare il male del gioco Progetto sperimentale di un consorzio di cooperative. Nella nostra  provincia sono 20mila i colpiti da patologia di gioco d'azzardo</titolo>
						<testo>BRESCIACinque sportelli ai quali rivolgersi per chiedere aiuto. Sono dislocati in diverse zone del Bresciano e per entrarvi non serve essere residente in quell'area. Cinque sportelli per cercare di dare una mano a coloro che si ammalano di gioco. 'Gioco d'azzardo patologico' è il nome della malattia che, secondo stime effettuate su dati nazionali e regionali, solo nel Bresciano colpisce ventimila persone. Con un giro d'affari di circa un miliardo di euro l'anno. Cinque ambulatori aperti dal Consorzio Sim 'Gli acrobati' formato dalle cooperative Il Calabrone, di Bessimo e Gaia. Obiettivo: aprire le porte a persone che non si sentono dipendenti e che, per questo, faticano a seguire i percorsi di cura ufficiali. E, anche, accogliere le famiglie, vittime innocenti di un 'circolo vizioso' dal quale è difficile uscire senza aiuto. Della Morettaapagina7</testo>
					</articolo>
			</sezione>
			<sezione>
				<nome>Sezione 10: PRIMO PIANO</nome>
					<articolo>
						<titolo>Articolo 1:  Ferrero rilancia la galassia anti-Monti a sinistra del Pd </titolo>
						<testo>ROMA Rifondazione comunista approva a larga maggioranza il 'divorzio' dal Pd e la scelta di correre in proprio a sinistra proponendo in una lista elettorale la testimonianza sociale e politica dell'anti-montismo.  È questo il risultato della riunione del Comitato Politico Nazionale che ha confermato la leadership di Paolo Ferrero. 'È un governo - ha detto Ferrero - espressione dei poteri forti, che ha aggredito pesantemente i diritti sociali, trasformando l'Italia in un protettorato dei potentati europei'. In sintesi, per l'ex ministro del governo Prodi 'Monti ha tracciato una strada di destra destinata a durare negli anni. Spaventa il popolo e genera volutamente la paura del disastro, esattamente come faceva la signora Thatcher, avverte che non ci sono alternative'. Invitati alla 'grande festa per la costruzione della sinistra dell'alternativa' sono in prima fila i politici e i movimenti antimontiani: Idv, De Magistris e il Pdci  Diliberto. L'antimontismo è una sorta di Opa lanciata dal Prc verso gli elettori di tutti i partiti che non hanno accettato la scelta del Quirinale per affrontare la crisi.'I partiti moderati del centrosinistra appoggiando Monti - ha detto  Russo Spena - hanno aperto crepe e dubbi nel loro elettorato. Noi possiamo raccogliere quei consensi smarriti sottraendoli al grillismo'.</testo>
					</articolo>

					<articolo>
						<titolo>Articolo 2:  Primarie, battibecco Renzi-Bindi. Vendola dice: vinco io Il sindaco accusa la presidente del Pd: 'è nervosa'. Lei replica: 'Lo è lui, perché sa che perderà'</titolo>
						<testo>ROMARenzi sceglie l'ultima domenica prima delle primarie per tornare alle origini, alla riscoperta di affetti e valori del passato. Esattamente il percorso inverso a quello di  Bersani che al suo paese, Bettola, era andato in apertura della campagna.  Così ieri il 'rottamatore' da Rignano sull'Arno parla agli amici del nonno Adone, un uomo per il quale 'una stretta di mano data a una persona guardandola negli occhi valeva più di un contratto'. Principio questo che per Renzi 'bisognerebbe riportare in politica'. Ed è da qui che parte un botta e risposta a distanza con Rosy Bindi che domani sarà proprio a Rignano come 'sponsor' di Bersani. 'Io non ci sarò, ma abbracciatela e salutatela per me lei che è sempre così nervosa', raccomanda il sindaco agli ex concittadini. Immediata la replica della Bindi: 'È lui che è nervoso, perché sa che non vincerà'.  In realtà quello che sembra sicuro di vincere è Nichi Vendola: 'Sarò io la vera sorpresa delle urne, mi do vincente', assicura. E il governatore aggiorna il suo Pantheon: oltre al Cardinal Martini, ci sono anche Pasolini e  Berlinguer. 'Non li avevo citati prima - assicura - solo perché mi era sembrato fin troppo banale'. Per quanto riguarda la sua ipotetica squadra di governo, fa già dei nomi. In 'pole' c'è Bersani, ma anche D'Alema per la Farnesina. Nella giornata dei 'duelli' a distanza, però, c'è anche Renzi che si sente vincitore. Ai suoi dice 'di vivere una settimana bellissima perché ce la giochiamo', perché a lui 'non piace guardare i sondaggi, ma vincere le elezioni'.  E  a dividere lui e Bersani c'è anche lo sport, dalle Olimpiadi (a cui Roma ha dovuto rinunciare) al calcio. E se il segretario, tifoso bianconero, scherza e dice che lui candidato premier e la Juve campione sono obiettivi possibili, Renzi rilancia e spera nella Viola in Champion e lui vincitore delle primarie. Uno scontro, quello sportivo, che ha rischiato di scatenare nuove polemiche e costretto la Rai a rinviare a oggi  il duello a distanza Bersani- Renzi, dopo le telefonate 'garbate' degli altri candidati che si sono sentiti esclusi dal confronto 'Rai' sullo sport.  Altro terreno di scontro è tra Vendola e il sindaco sull'impegno dell'Ente Cassa di Risparmio di Firenze nel Fondo Algebris che fa capo al finanziere David Serra. Il 'Fatto' aveva sollevato la questione e il governatore della Puglia lo ha rimarcato dicendosi sicuro però che Renzi si 'saprà difendere'. Laura Puppato continua a chiedere il voto delle donne, 'che le primarie hanno riavvicinato alla politica'. Mentre Tabacci è convinto che qualcuno nel centrosinistra 'guardi ancora troppo al passato'.</testo>
					</articolo>

					<articolo>
						<titolo>Articolo 3:  Monti: l'Italia ora è affidabile, dopo il voto non so Il premier nel Golfo per attrarre investimenti lancia un monito che sembra una candidatura</titolo>
						<testo>KUWAIT CITYL'Italia è sulla strada giusta e 'proficua', è tornata 'affidabile' ed è un'ottima opportunità per gli investitori stranieri grazie anche al fatto che una volta tornata la crescita, correrà più degli altri. Ma la fotografia è ad oggi. Per il dopo voto, invece, 'non posso garantire'.  Mario Monti esordisce così rispondendo a chi gli chiede se le stesse garanzie che può fornire ora ai capitali stranieri saranno le stesse nel dopo elezioni.  Sembra un monito, quello lanciato dal premier in Kuwait, prima tappa della sua missione del Golfo che ha tra gli obiettivi proprio quello di attrarre gli investitori esteri presentando i progressi fatti dall''azienda Italia'. Ma il messaggio è chiaro: 'Non posso garantire per il futuro'. Tenendo a precisare, ancora una volta, che la strada da seguire nel 'dopo voto' deve essere quella intrapresa dal suo governo. 'Chiunque governerà in futuro - avverte - deve avere come obiettivo quello di continuare a garantire la trasformazione della società', lavorando su temi quali 'la crescita, la giustizia, la lotta alla corruzione e all'evasione'. Le parole del Professore non piacciono però al leader di Sel  Vendola e  dell'Idv  Di Pietro. 'Poteva risparmiarsi questa battuta di cattivo gusto', lo bacchetta Vendola. 'Credo che un premier  - aggiunge - non possa lanciare strali sul futuro'. Mentre secondo Di Pietro quello di Monti è 'un ricatto bello e buono: o rivado io al governo, o agli investitori stranieri dico che non garantisco per l'affidabilità del Paese dopo di me. Ma questa - attacca il capo dell'Idv - è una cosa gravissima e dimostra come da parte sua non ci sia né senso dello Stato, né rispetto per la democrazia dell'alternanza'. L'immagine dell'Italia che Monti ha cercato di restituire di in Kuwait comunque è quella di un Paese con un risanamento dei conti avviato e riforme messe in campo, soprattutto quelle contro la corruzione e per lo sviluppo, dove oggi è conveniente investire. Il premier, infatti, non dimentica l'importanza dell'apporto di capitali esteri per 'la crescita'.  Monti lascia oggi il Kuwait per il Qatar, l'Oman e quindi gli Emirati.</testo>
					</articolo>

					<articolo>
						<titolo>Articolo 4:  Pdl, Udc, Fli: via alle trattative per allearsi con Montezemolo Distinguo sul Monti-bis, ma tutti cercano di tirare per  la giacca la 'cosa nuova' e accaparrarsi il voto cattolico</titolo>
						<testo>ROMAMessi un po' tutti dietro la lavagna da Montezemolo e dai moderati della 'Terza Repubblica', gli inquilini del Palazzo reagiscono più o meno con fair-play.  Casini si dice 'in sintonia' e lo stesso aveva fatto a caldo Fini. I leader di Fli ed Udc potrebbero essere compagni di strada di Montezemolo: lo diranno le trattative dei prossimi giorni, quando le diplomazie cominceranno a trattare sulla possibilità di 'Lista per l'Italia' e 'Verso la Terza Repubblica' di convergere in un' unica lista elettorale nel nome di Monti.  Ma è proprio sulla prospettiva di un Monti-bis che reagiscono con freddezza Pd e Pdl. 'È il leader del partito più forte a dover guidare il Paese, senza dover tirare per la giacca nessuno', sentenzia il capogruppo dei deputati Pd Franceschini, pur pronto al dialogo con l'area moderata convinto che 'con le difficoltà della prossima legislatura è bene avere una maggioranza che abbia il consenso del paese più largo possibile'.  Ed anche il segretario del Pdl Alfano, che pure esprime 'simpatia per chi si candida a battere questa sinistra', a Montezemolo fa sapere che 'non si governa il Paese senza il permesso degli elettori: se Monti vuole governare annunci la sua candidatura'.  Di fatto però, tanto nel Pdl quanto nel Pd, si cerca di tirare per la giacca la leadership collegiale della 'cosa nuova', nell'intento di non disperdere voti cattolici.  In attesa di sapere quale sarà la legge elettorale, il capogruppo Pdl Cicchitto assicura che 'Montezemolo non può che allearsi con il centrodestra'. Dal Pd invece punzecchia Rosy Bindi: 'Montezemolo non è certo un volto nuovo della politica italiana. Non fu lui che venne incaricato da Berlusconi di difendere il made in Italy all'estero? La DC è stata una cosa seria - insiste - non un progetto improvvisato con una convention'. Eppure lo 'choc' per la politica c'è stato: hanno colpito le immagini che mostravano le migliaia di moderati arrivati alla convention con tanto di benedizione della Chiesa e con velato incoraggiamento del premier Monti. 'Ieri sono uscite proposte serie, ragionamenti pacati di persone perbene che vogliono contribuire al rinnovamento politico e dell'Italia. Ho trovato molta sintonia', si sbilancia, ma non troppo Casini, che non vuole avvalorare la tesi di rapporti di forza mutati dopo l'esibizione muscolare di Montezemolo.  Intanto - mentre all'orizzonte spunta anche una lista degli 'antimontianI' con Ferrero, Diliberto, De Magistris - dal Kuwait Mario Monti lascia intendere che non sarà spettatore passivo della partita. L'Italia sarà affidabile dopo il voto? 'Non posso garantire per il futuro', è la sibillina risposta del premier. 'Bisogna diffidare degli uomini della provvidenza, perché devono chiarire da che parte stanno, uscire allo scoperto e non nascondersi dietro a Monti', bacchetta  il candidato alle primarie  Tabacci.</testo>
					</articolo>

					<articolo>
						<titolo>Articolo 5:  Produttività,  Cisl agli altri: firmate l'accordo </titolo>
						<testo>ROMAL'intesa sulla produttività è indispensabile per aumentare i salari e non capisco le ragioni del no: il segretario della Cisl  Bonanni non vede 'fregature' nel testo sulla produttività che dovrebbe essere siglato entro mercoledì, e 'chiama' alla firma la Uil che nel frattempo non scioglie il nodo e, dopo un week end di silenzio, affida la sua scelta alla riunione di segreteria di oggi. Il sì sembra scontato anche se la Uil non ha fatto mistero nei mesi scorsi di provare un certo 'scetticismo' sulla portata dell'intesa tanto che  Angeletti ha più volte parlato di 'accordicchio'.  Cgil, invece, sembra decisamente orientata al 'no'.  A  Corso d'Italia ribadiscono che i temi irrisolti sono i soliti tre: la questione delle Rsu, la necessità di tutelare il potere d'acquisto, l'utilizzo delle professionalità con un netto 'no' al demansionamento.  Preoccupazioni esprime il Pd, che, con  Damiano  continua a ripetere 'no' ad un accordo separato.</testo>
					</articolo>

					<articolo>
						<titolo>Articolo 6:  Anziani spaventati dai tagli alla sanità Indagine dei geriatri: l'80 % teme per gli effetti della crisi sulle proprie cure</titolo>
						<testo>ROMAI tagli e la crisi spaventano gli anziani: l'80 % degli over 75, cinque milioni in tutto, teme che la scure dei tagli per il risanamento dei bilanci colpisca le cure che ricevono dal Servizio sanitario nazionale. Ma solo in 300 mila possono permettersi un'assicurazione privata.  A dirlo è la prima indagine nazionale condotta per capire il rapporto fra gli anziani e il servizio pubblico, annunciata in anteprima in occasione del Congresso Nazionale della Società Italiana di Gerontologia e Geriatria (Sigg), che sarà presentata a Milano questa settimana. Facendo emergere timori in linea con quelli espressi anche dal Papa - in occasione di una udienza ai partecipanti della XXVII conferenza internazionale del Pontificio consiglio degli operatori sanitari - sulla necessità di evitare che la salute diventi 'una merce', e che la crisi economica la riduca a un 'bene solo per pochi'.  Lo studio ha coinvolto 1500 cittadini con più di 75 anni intervistati telefonicamente nel luglio scorso attraverso un questionario concordato con i geriatri. Gli anziani del campione, rappresentativi della popolazione italiana, in sei casi su dieci soffrivano di due o più malattie e si potevano perciò considerare fruitori 'assidui' di prestazioni sanitarie. Se da una parte ci sono forti timori per il futuro, dall'altra c'è piena fiducia nei confronti del Ssn: l'80 per cento si rivolge con fiducia ai medici delle strutture pubbliche e solo tre su dieci ritengono le prestazioni della sanità pubblica poco o per nulla adeguate alle proprie esigenze, tanto che il 65 per cento preferirebbe un ricovero in un ospedale pubblico all'assistenza domiciliare e solo uno su dieci sceglierebbe una residenza assistenziale privata. Anche perchè  le scarse risorse economiche fanno sì che pochissimi abbiano pensato a forme di assicurazione sanitaria che mettano al riparo dalle 'falle' del Ssn: secondo i dati raccolti, solo il 5 % ha un'assicurazione privata sulla salute.</testo>
					</articolo>

					<articolo>
						<titolo>Articolo 7: DALLA PRIMA L'UE VA ALLA DERIVA: IN UN VICOLO CIECO LITIGA SUL BILANCIO </titolo>
						<testo>fondi destinati alla politica agricola comune che assorbe il 40 % del bilancio europeo e di cui sono i maggiori beneficiari; la Gran Bretagna punta i piedi perché non venga ritoccata la restituzione di una parte del contributo inglese (3,6 miliardi di euro nel 2011) strappata a suo tempo da Margaret Thatcher; Danimarca, Svezia, Olanda, Austria, Italia e Francia reclamano invece una riduzione. E si potrebbe continuare con le pretese più svariate avanzate da ciascun Paese. Un compromesso si troverà, come è sempre accaduto. Ma alla fine sarà un nuovo colpo inferto alla credibilità dell'Unione Europea che tradisce giorno dopo giorno le aspettative dei cittadini. Qualcuno si rende conto del vicolo cieco in cui si trova l'Ue. Un gruppo di undici Ministri degli esteri, fra i quali il capo della diplomazia italiana, sta elaborando un progetto per eleggere a suffragio universale il presidente della Commissione di Bruxelles che sarebbe così legittimato dal voto popolare e non dalla scelta dei governi ai quali deve in ultima istanza rispondere come accade oggi. La Germania, sollecitata dal proprio ministro degli Esteri Guido Westerwelle che presiede il gruppo degli undici, è favorevole al progetto; l'Italia, la Spagna e la Polonia guardano all'idea con favore; la Francia non si oppone. Se il disegno andasse in porto, nel 2014, insieme al Parlamento di Strasburgo, si eleggerebbe anche il presidente che prenderà il posto di Barroso. Chi pensa che con questo espediente i poteri di Bruxelles saranno rafforzati e che la Commissione si trasformerà in un vero governo europeo, andrà incontro ad amare delusioni. Finché non si costruirà uno Stato europeo dotato di poteri sovrani, l'unificazione europea non farà alcun passo avanti, e Bruxelles non potrà prendere le decisioni necessarie per favorire la crescita, combattere la disoccupazione, fare una politica estera degna di questo nome. Per rendersi conto di questa realtà non occorre andare molto lontano: basta osservare il Parlamento europeo che pur essendo eletto direttamente dai cittadini (la prima elezione diretta risale a 33 anni fa) non dispone di alcun potere effettivo. Recentemente Claudio Magris ha scritto: 'Un reale Stato europeo è l'unica possibilità di un nostro futuro dignitoso. Oggi i problemi non sono più nazionali, riguardano tutti; è ridicolo ad esempio avere leggi diverse, nei diversi Paesi, riguardo all'immigrazione, come sarebbe ridicolo avere a questo proposito leggi diverse a Bologna e a Genova'. Senza avere chiaro in mente questo obiettivo e senza agire di conseguenza non si uscirà dall'impasse e i cittadini si allontaneranno sempre di più dall'Europa.</testo>
					</articolo>

					<articolo>
						<titolo>Articolo 8:  Legge di stabilità verso la fiducia Previste ancora modifiche in Senato dopo il voto 'blindato' sul testo alla Camera Dagli emendamenti benefici per le famiglie con figli. Attesa per la Tobin tax</titolo>
						<testo>ROMALegge di Stabilità: si cambia ancora. Nonostante gli stravolgimenti della Camera. E la soluzione più semplice è che le modifiche arrivino in Senato dove il Ddl (insieme al Bilancio) è atteso dopo la fiducia della Camera. Ma si affaccia anche un'altra ipotesi: visto che Palazzo Madama è decisamente 'intasato' (3 decreti, la legge sul pareggio e lo spettro della riforma elettorale) si potrebbe, in caso di accordo politico preventivo, inserire le modifiche direttamente nei tre maxiemendamenti nei quali sarà spacchettata la manovra e sui quali sarà posta la fiducia a Montecitorio.  Alla fine, nella 'classifica' tra chi vince e chi perde nelle norme modificate dalla Camera la spuntano le famiglie e i figli.Arrivano infatti più detrazioni per i figli a carico con un peso inversamente proporzionale al reddito: meno stipendio, più detrazioni. E detrazioni che aumentano al calare dell'età dei bimbi e che diventano più pesanti per i figli diversamente abili.  Per le imprese si inizia invece ad agire sull'Irap anche per i mini-imprenditori. Ma salta contemporaneamente un pezzo rilevante del fondo produttività: in attesa di accordo tra le parti sociali, 250 milioni vengono dirottati sui comuni per far fronte ai danni del maltempo. Anche se il fondo viene complessivamente rimpinguato di 800 milioni (600 nel 2014 e 200 nel 2015). Ma vengono 'rosicchiate' anche le franchigie, la 'no tax area' dell'Irap: si abbassano per far posto (500 milioni circa) appunto ai micro-imprenditori, cioè, ad esempio, chi non ha dipendenti.  Quindi i comuni possono essere registrati tra i 'vincitori' di questa partita. Anche se un pezzo importante di manovra che li riguarda è ancora in ballo: si punta infatti (in Senato) ad allentare il patto di stabilità interno sempre per consentire ai municipi di spendere risorse per far fronte ai rischi idrogeologici. Tra i 'perdenti', gli investitori, soprattutto i più incalliti. Arriva infatti nell'ordinamento italiano la Tobin tax sulle transazioni finanziarie.  Tassa però ancora da perfezionare: si punta a fissare tra l'altro l'italianità anche dell'emittente dei prodotti finanziari per aggirare inevitabili fenomeni di delocalizzazione. E tra i vincitori (ancora parziali) anche i lavoratori della sicurezza: salta in parte il blocco del turn over ma si punta a nuove risorse, o almeno ad attenuare i tagli che già si sono abbattuti su un comparto così delicato.</testo>
					</articolo>

					<articolo>
						<titolo>Articolo 9:  Ong italiana costretta a lasciare la Striscia </titolo>
						<testo>GAZAI cooperanti italiani a Gaza sono usciti, per il momento, dalla Striscia. Lo rende noto l'organizzazione non governativa italia Acs, che ha evacuato la sua cooperante Meri Calvelli. 'Ma il nostro posto è lì, con le popolazioni, dove l'emergenza non si ferma' dice l'ong in una nota. 'Confermiamo la nostra vicinanza e la nostra solidarietà con le popolazioni inermi di Gaza e di Israele, che continuano anche in queste ore a subire violenza - si legge nella nota -; abbandonare la popolazione in momenti come questo è per noi una sconfitta. L'assenza di testimoni aggrava la situazione. La popolazione perde fiducia nella diplomazia e nella comunità internazionale. Chiediamo con forza che vengano stabilite regole sicure che ci permettano di restare lì dove la nostra presenza è di forte supporto alla popolazione', conclude la nota dell'ong.</testo>
					</articolo>

					<articolo>
						<titolo>Articolo 10:  Per il turismo si preannuncia un altro periodo nero </titolo>
						<testo>TEL AVIVLa crisi tra Israele e Gaza colpisce anche il settore turistico: nello Stato ebraico, ma soprattutto nei Territori palestinesi. A cinque giorni dall'inizio dell'operazione 'Colonna di fumo', il ministro del Turismo israeliano, Stas Misezhnikov, lancia l'allarme: 'L'industria del turismo pagherà uno scotto molto pesante'. Se a Gerusalemme e nel nord del Paese le prenotazioni nelle strutture alberghiere finora hanno fatto registrare un numero ridotto di cancellazioni, a sud la situazione è certo più grave. Per esempio, le navi da crociera che abitualmente fanno scalo ad Ashdod (uno dei centri più bersagliati dai missili di Hamas), ora attraccano ad Haifa. E diversi turisti hanno deciso di accorciare o annullare la loro vacanza. Costa Crociere ha deciso di cancellare gli scali previsti in Israele di Costa Pacifica partita ieri, sostituendoli con scali a Santorini e Rodi (Grecia), e Izmir e Istanbul (Turchia).</testo>
					</articolo>

					<articolo>
						<titolo>Articolo 11:  Il Cairo crocevia diplomatico, ma la tregua è lontana Israele accetta la mediazione egiziana, ma chiede che innanzitutto Hamas fermi i lanci</titolo>
						<testo>ISRAELEEntra nella fase più delicata la mediazione egiziana e la possibilità che porti a breve ad una cessazione delle ostilità a Gaza, mentre si fa più intenso il pressing internazionale perché tacciano le armi e soprattutto si eviti l'ingresso nella Striscia delle forze di terra israeliane. È arrivato ieri al Cairo un emissario israeliano per tentare di concretizzare una possibile tregua. Doveva rimanere qualche ora e invece è ripartito in serata dopo avere passato tutta la giornata in colloqui alla sede dei servizi segreti egiziani. In serata il presidente egiziano ha incontrato la delegazione di Hamas guidata da Khaled Meshaal e quella della Jihad islamica. Da Tel Aviv due sono i segnali che sono arrivati. Il primo dal presidente Peres, di sostegno alla mediazione egiziana, abbinata, però all'accusa rivolta ad Hamas di averla respinta. L'altro è venuto dal ministro degli esteri israeliano  Lieberman, il quale si è detto pronto a considerare una tregua, a condizione che tutti i gruppi armati da Gaza smantellino i lanciarazzi puntati contro Israele. Lieberman ha parlato al termine del suo colloquio col suo omologo francese Fabius, il cui paese si è unito allo sforzo internazionale, diventato ieri febbrile, per cercare di disinnescare la crisi a Gaza. Ma è dalla Casa Bianca che è arrivato il messaggio più impegnativo per Israele. Il presidente  Obama ha infatti ribadito il suo sostegno al diritto di Israele all' autodifesa, ma ha esortato ad evitare un'escalation di violenza. Messaggio che Obama ha detto di avere fatto arrivare anche a due leader regionali, l'egiziano Morsi e il turco Erdogan, che si sono incontrati proprio al Cairo.  Quest'ultimo, prima di partire dal Cairo, ha avuto un incontro con Meshaal. 'Ho detto a Morsi e a Erdogan che coloro che sostengono la causa palestinese dovrebbero riconoscere che se ci sarà una ulteriore escalation a Gaza la possibilità di tornare ad un processo di pace che porti alla soluzione dei due stati si allontanerà di molto nel tempo'.  Erdogan ha poi affermato che un cessate il fuoco deve essere in vigore entro  24 ore perché un ritardo 'danneggerà entrambi'.  La corsa contro il tempo della diplomazia internazionale si accelera. Oggi  sarà al Cairo il segretario generale dell'Onu Ban Ki Moon, mentre una delegazione della Lega araba guidata dal segretario generale Nabil el Araby sarà domani  a Gaza. Il punto sul quale la mediazione egiziana trova difficoltà è sull'impossibilità dell'Egitto di farsi garante del mantenimento di un cessate il fuoco, se venisse approvato. Il tempo scorre, ma la volontà di evitare il peggio ancora non trova una sua concreta attuazione.</testo>
					</articolo>

					<articolo>
						<titolo>Articolo 12:  Fuga da Gaza sotto assedio  tra i morti anche dieci bambini Netanyahu: pronti ad estendere le operazioni. Obama: vi siamo vicini, ma diciamo no a una escalation delle violenze</titolo>
						<testo>TEL AVIVNel giorno più sanguinoso del conflitto di Gaza, con 11 bambini uccisi nei raid, l'incertezza su una via d'uscita alla crisi lascia ancora il campo alle armi: continuano le ondate di incursioni aeree sulla Striscia e i lanci massicci di razzi su Israele. Da una parte il primo ministro Benyamin Netanyahu si dice pronto ad 'estendere le operazioni' militari, dall'altro Barack Obama e le cancellerie europee dicono 'no' a un'offensiva di terra. E al Cairo un emissario d'Israele ha provato a saggiare la possibilità di una tregua dello scontro con Hamas, grazie alla mediazione del presidente egiziano Mohammed Morsi, ma a patto che cessi la pioggia di razzi (due oggi gli attacchi verso Tel Aviv).  Non a caso, dalla Thailandia, Obama - notando come tutto sia cominciato con il lancio di razzi su Israele - ha sottolineato che saranno le prossime 36-48 ore a dire se la tregua ha una reale possibilità. Ammonendo peraltro le parti contro 'un escalation' delle violenze.  Il campo di battaglia dell'operazione 'Colonna di Nuvola' (scattata il 14 novembre) ha registra intanto ieri il suo tributo più pesante con 11 bambini uccisi e 26 morti complessivi nella Striscia. Di questi, ben 6 - più 5 adulti - facevano parte della famiglia Aldalu, interamente distrutta nel rione Nasser di Gaza City nel bombardamento della palazzina in cui abitavano.  Il bilancio totale delle vittime palestinesi, secondo fonti mediche, sale così dall'inizio delle ostilità a 74 morti e circa 650 feriti (fra miliziani e civili), mentre restano tre gli israeliani uccisi. Chi può, vista la situazione, prova - raccontano i testimoni - a scappare dal fazzoletto di terra controllato da Hamas. Tra i più di 50 obiettivi centrati ieri dall'aviazione israeliana a Gaza, anche due edifici che ospitavano uffici di diverse emittenti, locali e internazionali, con otto feriti segnalati.  Azione condannata dall'associazione dei giornalisti palestinesi e anche da quella israeliana, oltre che da diverse organizzazioni straniere, anche se una portavoce dell'esercito israeliano (Tzahal) ha precisato che l'aviazione ha distrutto con 'la massima precisione' due antenne che venivano utilizzate da Hamas a fini operativi. Nella guerra, anche di comunicazione, Israele è riuscita ad impadronirsi della frequenza di radio Al Aqsa, vicina ad Hamas: chi si fosse sintonizzato avrebbe ascoltato l'ammonimento di Tzahal alla gente a stare alla larga dai miliziani.  Su Israele solo ieri sono piovuti altri 100 razzi: in pratica su tutte le città del sud - da Ashdod a Beer Sheva, da Ashqelon a Ofakim ed altre - gli attacchi sono stati senza tregua con feriti (sette, secondo i media), gente traumatizzata, scuole chiuse e sirene in allarme continue. Mentre la paura è tornata anche a Tel Aviv, dove due razzi sono stati intercettati dalle batterie difensive del sistema Iron Dome.  Il sud, alle porte di Gaza, resta intanto presidiato da 30.000 soldati israeliani in attesa di un ordine per entrare nella Striscia. Ordine che sembra appeso al filo della mediazione in corso al Cairo. Da una parte Hamas già l'altro ieri ha fatto sapere che le condizioni sono la rimozione del blocco a Gaza e l'alt alle uccisioni dei suoi dirigenti, riprese il 14 con quella del comandante della sua ala militare, Ahmed Jaabari e proseguite anche ieri  con quella del 'responsabile dei lanci' dalla Striscia, Yihia Abbia.  La posizione di Israele - come ha ripetuto anche ieri Netanyahu - è netta: finirla prima con i missili sullo Stato ebraico e poi avviare la discussione. Come si possa declinare al meglio questo stretto passaggio - in modo che ognuna delle due parti possa rivendicare un qualche successo nella trattativa - è compito del tavolo aperto al Cairo. E su questo si riflettono anche le pressioni esterne.  Il ministro degli Esteri britannico, William Hague - rinnovando l'appoggio a Israele - ha messo tuttavia in guardia che 'un'azione di terra a Gaza sarebbe difficile da sostenere'. Il suo omologo francese, Fabius, è volato in Israele e nei Territori dove nei colloqui con Netanyahu, Avigdor Lieberman e col presidente dell'Autorità nazionale palestinese (Anp), Abu Mazen, ha cercato una via d'uscita avvertendo in ogni modo che 'la guerra non è un'opzione'.  Oggi  arriverà il portavoce del Quartetto, Tony Blair, forte anche dell'appello che si apprestano a lanciare i ministri degli Esteri Ue per uno stop dell'escalation di violenze. Poi sarà la volta del numero uno dell'Onu, Ban Ki Moon. Mentre domani  sarà nella Striscia una delegazione della Lega araba guidata dal segretario generale, Nabil al Araby, sullo sfondo del ritorno di fiamma delle manifestazioni di solidarietà ai palestinesi nel mondo musulmano.  Gli occhi di tutti restano comunque puntati sul Cairo: e soprattutto quelli di Gaza e d'Israele.</testo>
					</articolo>
			</sezione>
			<sezione>
				<nome>Sezione 11: SPETTACOLI</nome>
					<articolo>
						<titolo>Articolo 1:  Merendine in festa Concato e Betty Vittori voci nella lunga notte del pop-rock bresciano </titolo>
						<testo>BRESCIASei anni di Merendine Musica eppure il 2006 sembra l'altro ieri. Sei anni che portano con sé tanti nomi, volti che si sfogliano come in un album (...di 'Figurine') di momenti memorabili fatti di belle voci, della materia dei sogni e delle passioni, di piccole e grandi vittorie, sempre condivise, come in famiglia. 'È una dimensione unica': parola dell'amico Fabio Concato, che in collegamento telefonico ha salutato, 'uno a uno', tutti i 250 presenti sabato sera al teatro di San Giovanni per festeggiare con una lunga sfilata musicale il sesto compleanno dell'etichetta di Beppe Donadio. Una serata che non si è fatta mancare proprio nulla - anche Betty Vittori come special guest - e durante la quale gli artisti di Merendine hanno brillato tutti insieme come un'unica costellazione in tre ore no-stop di esibizioni, duetti e collaborazioni. Luminosa Franceska, apre la kermesse con 'La neve sulla pelle', cadenzata dalla sei corde di Mauro Susa - chitarrista di pregio con Simone Boffa - e con il nuovo singolo 'Lungomare', che percorso fino in fondo porta con Sara Rossi nel mondo delle 'Favole', da costruire e vivere. E poi Elisa Rovida - signora del palcoscenico di Merendine a pari merito con il collega Dani Goz -, potenza vocale da brivido sulle anticipazioni di 'Skin', nuovo capitolo discografico anglofono, in presentazione il 13 dicembre al Nuovo Eden. La passerella continua, tra cambi di palco e arrangiamenti acustici ed elettrici; dai fiori grandi, coraggiosi sotto la grandine nella poetica 'Bene o male' di Biko, al nuovo inedito di Antonella Bacchini 'Mi lascerò prendere', fino a 'Io non mi nascondo più' di Mattia Da Dalt, mentre la voce e il pianoforte di Donadio possono contare sui cori di Claudia La Delfa, traghettando il pubblico, tra battute e ringraziamenti, nella 'Notte di Merendine' che guadagna ancora benzina con Daniele Gozzetti. 'A Milano', nella tracklist del prossimo disco, riporta in piazza Fontana, a quel 12 dicembre del 1969. Su un riff rotolante le parole interpretano la storia con gli occhi semplici di un contadino della Bassa. 'London Victoria' introduce il finale che chiama sul palco l'ospite Betty Vittori per 'Do you feel my love' e 'You've got a friend', sbocciata nel gospel corale degli One Soul Project, diretti dalla Rovida. A chiudere è 'Così sia', novità di Donadio, piccolo assaggio natalizio, un abbraccio conclusivo a tutta la scuderia di Merendine e che fa da buon augurio per un futuro di musica. a. carb.</testo>
					</articolo>

					<articolo>
						<titolo>Articolo 2:  Tv Scenari da 'Grande Fratello' per il creatore di Lost In Italia due nuove serie dirette da Abrams, che al cinema lavora a un prequel di Star Trek</titolo>
						<testo>nL'ideatore di 'Lost', il serial più cult degli ultimi tempi, si divide tra passato e futuro. Il regista J.J. Abrams è infatti al lavoro sul set di un film ambientato durante la Seconda Guerra Mondiale, mentre per la tv affronta scenari da Grande Fratello con 'Person of Interest' e 'Revolution', in arrivo in Italia. 'Wunderkind', atteso nei cinema per il prossimo anno, di cui Abrams è produttore, racconta di due cacciatori di taglie sulle tracce di criminali nazisti. Il cast è in definizione. Sempre per il cinema dirigerà un nuovo prequel di 'Star Trek', intitolato 'Into Darkness' (uscirà nel 2013, in Italia a giugno), che segue il successo de 'Il futuro ha inizio' che ha riacceso l'entusiasmo per la fanta-saga dell'Enterprise nel 2009. Con l'emergente Chris Pine nel ruolo del capitan Kirk e Zoe Saldana, Zachary Quinto, Wynona Rider, Leonard Nimoy tra i protagonisti, sarà lanciato con trailer legati ad un altro atteso film: 'Lo Hobbit: un viaggio inaspettato'. Ancora, per il cinema Abrams produrrà sul finire del 2013 anche il sequel del thriller low-budget 'Cloverfield' dopo il primo capitolo del 2008. Per la tv invece, sempre da produttore sembra puntare su un futuro prossimo venturo non proprio rassicurante. Se 'Person of Interest' (in onda sul canale a pagamento Premium Crime con la seconda stagione inedita dal 28 novembre in prima serata) racconta di una società controllata telematicamente per prevenire i crimini, 'Revolution' (in programma su Steel, sempre per Mediaset Premium, a gennaio 2013) vede macchine e dispositivi elettronici ribellarsi all'uomo e gettare l'umanità in un clima pre-rivoluzione industriale. Che mondo sarebbe se fossimo controllati 24 ore su 24 da telecamere, senza mezzi di trasporto e internet? Le visioni di Abrams su un mondo in pericolo (e soggetto alla realtà virtuale) spaventano più di quelle di 'Lost'.</testo>
					</articolo>

					<articolo>
						<titolo>Articolo 3:  Mannoia 'Questo Sud non mi stanca mai' La 'Rossa' della canzone italiana torna stasera al Palabrescia col tour dedicato al suo ultimo cd: 'I concerti mi stanno regalando grandi emozioni' </titolo>
						<testo>BRESCIAIl suo orizzonte non cambia. Un anelito musicale verso l'emisfero meridionale del mondo che è un atto d'amore e, nello stesso tempo, un sincero augurio affinché 'l'Africa, il Sudamerica rialzino la testa, come sta accadendo in Argentina, in Venezuela, in Ecuador'. Gli occhi di Fiorella Mannoia continuano a guardare verso Sud, ricchi di musica baciata dal sole e dal ritmo. Un approccio che al pubblico della 'Rossa' piace assai, visto che il tour di 'Sud', suo ultimo disco, non ne vuole sapere di chiudere ('dovremmo terminare a dicembre' spiega) e torna stasera a fare tappa al Palabrescia di via San Zeno 168, dopo la trionfale accoglienza in città dello scorso maggio (inizio del concerto alle 21, biglietti 1° settore numerato 48 euro, 2° settore numerato 37 euro, 3° settore numerato 27 euro. Info allo 030.2791881 o sul sito www.cipiesse-bs.it). Ora che, praticamente, vedi il traguardo, puoi fare un bilancio di questo lungo tour? È stata una grande soddisfazione. Non so se avrò più la possibilità di fare uno show di questa portata e, soprattutto, con questi mezzi. Ho portato in giro uno spettacolo vero e proprio, non solo un'esibizione musicale. Proporrai qualche novità sul palco? Il concerto sostanzialmente non è mutato nel corso dei mesi. Non ci saranno i ragazzi del progetto Axè, che sono tornati alla propria occupazione di educatori. A ottobre hai pubblicato un cd con dvd annesso (stasera compreso nel prezzo del biglietto) che immortala questi concerti. Sei un'amante dei dvd musicali o preferisci il tradizionale disco? La verità è che adoro vedere un artista in azione, soprattutto se parliamo di certi performer. Certo, ci sono alcuni musicisti che deludono una volta sul palco, perché non è nella loro natura essere intrattenitori. Altri, invece, danno il meglio proprio nella dimensione live. Hai in mente qualche esempio in particolare? Penso a Robbie Williams: su cd non lo ascolto, ma credo che sul palcoscenico sia straordinario. Stesso discorso per Cesare Cremonini, che in scena subisce una vera trasformazione. Tornando a 'Sud', con una serie di concerti di questa natura non potevo perdere l'occasione di immortalare il tour, anche perché - come ho già detto - credo sia un'esperienza irripetibile. Quando ti esibisci non rinunci a interagire col pubblico relativamente a questioni extra musicali. Come vedi adesso il Paese? Penso che la mia intuizione nel parlare del Sud del mondo sia stata azzeccata. Spero che anche il nostro meridione si risollevi, ma non solo. Il nostro non è un Paese in crisi, è un Paese corrotto ed è questo aspetto che dobbiamo combattere. Tornando alla tua musica, stai già pensando ad un prossimo disco, magari nuovamente come autrice? Non riesco a lavorare molto quando sono in tour: ho giusto buttato giù qualche idea, ma ho bisogno di staccare la spina e dedicarmici con calma. Come autrice sono ancora 'giovane', quindi voglio prendermi tutto il tempo di cui ho bisogno. Rosario Rampulla A più voci nNella foto sopra: Fiorella Mannoia, stasera sul palco del Palabrescia. A sinistra e sotto: Beppe Donadio con Franceska, e la foto di gruppo a fine concerto, per la festa di Merendine Musica (il fotoservizio completo di Barnabi per Reporter sul sito www.giornaledibrescia.it)</testo>
					</articolo>

					<articolo>
						<titolo>Articolo 4:  Incontri di cinema Massi, poesia animata L'Arabia di 'Wadjda' </titolo>
						<testo>nLa Settimana del Cinema propone anche oggi in città proiezioni ed eventi speciali. Dedicata al regista d'animazione Simone Massi la serata al Nuovo eden di via Bixio. La sua poetica del tempo perduto, tra viaggi nella memoria, nella natura contadina, nella Storia dimenticata, sarà approfondita dalle 21 con la proiezione di 'Io tengo la posizione' di Filippo Biagianti, cui seguiranno alcune opere di Massi: 'Dell'ammazzare il maiale', 'Lieve, dilaga', 'Animo resistente'. Massi sarà intervistato da Fabio Mingardi del Circolo del Cinema. Ingresso 5 . Al Sociale di via Cavallotti, alle 21 in anteprima si proietta 'Wadjda' (presentato a Venezia 69) di Haifaa Al Mansour, prima donna regista in Arabia Saudita. Nella storia di una ragazzina 'ribelle' che sogna una bicicletta, la regista dà voce al mondo femminile arabo. A presentare la pellicola sarà la produttrice Vania Traxler Protti. Ingresso 8 . Informazioni sul sito www.lasettimanadelcinema.com.</testo>
					</articolo>

					<articolo>
						<titolo>Articolo 5: LA RECENSIONE/1 Rings Quintet jazz sofisticato e sperimentale </titolo>
						<testo>nPubblico numeroso sabato sera in San Barnaba per il concerto del Rings Quintet nell'ambito della rassegna di Dedalo Ensemble 'Sulle ali del Novecento'. Il Quintetto è formato da studenti dei corsi superiori di musica d'insieme jazz del Conservatorio cittadino tenuti da Alberto Mandarini (Antonio La Bruna sax tenore, Francesco Saiu chitarra classica, Davide Panza chitarra elettrica, Massimiliano Pelizzari basso elettrico), cui si aggiungeva Corrado Guarino, docente di pianoforte e composizione jazz al 'Marenzio'. Hanno offerto un programma molto raffinato: arrangiamenti di musiche del grande jazzista e sassofonista americano Wayne Shorter, un brano di Pelizzari e uno di Panza. La scelta di Shorter, con la sua modernità di linguaggio che riprende le fonti più disparate ma è inconfondibilmente personale quanto sperimentale, ha offerto al Rings Quintet la possibilità di offrire un jazz sempre composto, spesso swingato e con risultati fonici anche sorprendenti, come gli interventi della chitarra classica, usata anche come ispiratrice del pianoforte. Interessanti le sezioni 'free improvisation', aderenti allo spirito di Shorter, di cui si coglievano la ricercatezza e la varietà stilistica. Lunghi applausi e un bis divertente. Il concerto era promosso 'In ricordo di Fiore', una socia di Dedalo Ensemble che, ammalatasi di leucemia, non trovò un donatore compatibile di midollo osseo. Sara Baiguera coordinatore territoriale Admo, Giuliana Ferpuzzi vicepresidente Ail e il prof. Domenico Russo presidente Usd, hanno fornito testimonianze sulle possibilità di vincere la sfida alla malattia donando il midollo osseo. Un messaggio di sensibilizzazione rivolto specialmente ai giovani.</testo>
					</articolo>

					<articolo>
						<titolo>Articolo 6: LA RECENSIONE/2 Quei 'teròn' dai monti veneti al paese-mondo </titolo>
						<testo>n'Il destino di uno che vive su un pianeta rotondo è di essere sempre il "teròn" per qualcun altro'. Attorno a questo assioma l'abile autrice-attrice vicentina Marta Dalla Via costruisce una galleria di personaggi veneti, divertenti macchiette ispirate a persone reali del piccolo borgo montano di Tonezza, suo paese d'origine. Alla fine, con grazia e simpatia, la protagonista accompagnerà il nostro sguardo dal paese montano, al Paese-Mondo, ribaltando, con ironia e intelligenza, le prospettive. Parliamo di 'Veneti fair', andato in scena sabato al Centro Lucia di Botticino per la rassegna del Ctb Altri Percorsi. In questa paesana fiera delle vanità-venetità incontriamo l'imprenditore che vende costose scarpe firmate, sfruttando in nero lavoratori extracomunitari ('Muso giallo, lavoro nero' chiosa lui); la 'polentina', 'letterina veneta' che conosce l'ostrogoto e 'se sarei eletta, non mi monto la testa' (sic); il professore meridionale che studia il veneto (Mi go, Ti te ghèe#133;), ma con accento siciliano; il poetico ubriacone 'morto di Biancosarti', dal paradiso del Bar Genzianellae#133; Fino ad arrivare a lei, Marta (l'attrice stessa), che a quattro anni scopre, dal papà, che 'se tu mangi i biscotti a colazione da un'altra parte nel mondo c'è la guerra'. Crescendo, e saltando colazioni su colazioni, Marta concluderà che la colpa non è dei biscotti, ma di come l'Italia, e con lei il mondo, siano un grande Paese dove, parafrasando Sciascia, 'caffè forte, pizzo, racket e pistolettate' arrivino dal Sud al Nord, e 'grappa bona, evasione fiscale e racket' dal Nord al Sud. La Dalla Via va così oltre le sue simpatiche macchiette venete (dipinte con ironia tagliente mista ad affetto), facendoci riflettere.</testo>
					</articolo>

					<articolo>
						<titolo>Articolo 7:  Classica Ensemble del Grande, morbidezza e intensità Conferma d'eccellenza nonostante il cambio di programma per indisposizione del violinista</titolo>
						<testo>nProgramma quasi completamente cambiato ieri mattina nel Ridotto del Grande per l'Ensemble del Teatro che, per indisposizione del violinista Roberto Baraldi, ha dovuto rinunciare ai previsti brani per quartetto d'archi e pianoforte. Il concerto è iniziato con la 'Sonata' per viola e pianoforte op. 120 n. 2 di Brahms, magnifica opera della quale il violista Alfredo Zamarra, suono morbido e tempi misurati, esaltava le intenzioni liriche. L'originale tema del concerto, 'Spagna e Francia nel '900' è stato rispettato con le successive 'Sette canzoni popolari' per violoncello e pianoforte di De Falla, la Sonata per violino e pianoforte di Ravel e la 'Suite italienne' per violoncello e pianoforte, che Strawinsky trasse dal balletto 'Pulcinella'. Il violoncellista Sandro Laffranchini e il pianista Andrea Rebaudengo suonano spesso in duo e l'equilibrio sonoro fra di loro era eccellente, come l'intesa espressiva. Delle 'Canciones' di De Falla Laffranchini ha offerto un'interpretazione affascinante, ricchissima di sfumature e di atmosfere, dal magico al passionale, dall'incantato al luminoso, dal misterioso al solare, valorizzando anche i testi. Molto interessante la sua visione della 'Suite italienne', che ha parti virtuosistiche affrontate splendidamente. Il violoncellista, oltre all'ispirazione scarlattiana e teatrale di Strawinsky, evidenzia gli aspetti che risalgono al precedente periodo russo dell'autore, come l'infuocata tarantella che diventa anche una danza russa o l'idea di un Pulcinella che ha qualche affinità con Petroucha. Il giovane violinista bresciano Daniele Richiedei è un sicuro talento che cresce continuamente, e ne ha offerto una bellissima prova con la 'Sonata' di Ravel, intesa come astratta, modernissima e con i connotati jazzistici accentuati con fantasia. Bravo il pianista Rebaudengo per il quale il concerto è stato un vero tour de force. f. c.</testo>
					</articolo>

					<articolo>
						<titolo>Articolo 8:  Barocco Le 'Settimane' bresciane raccontano le tempeste del cuore 'Cantate d'amor tradito' di Haendel e Bononcini stasera nel Ridotto del teatro Grande con Ghislieri Consort e il soprano Emanuela Galli</titolo>
						<testo>nLe Settimane Barocche di Brescia continuano stasera alle 21 nel Ridotto del teatro Grande, in corso Zanardelli in città, con un concerto di Ghislieri Consort, soprano solista Emanuela Galli (biglietti 10 , gratuiti per gli under 25 in vendita al botteghino dalle 20). 'Cantate d'amor tradito' è il titolo della serata, in collaborazione con il Grande e nell'ambito del Circuito Lombardo di Musica Antica. Il programma offre importanti e bellissime rarità: due Cantate di Haendel, 'Armida abbandonata' e 'Tu fedel, tu costante', e due Cantate di Giovanni Bononcini: 'Il lamento di Olimpia' e 'Cieco nume tiranno'. Haendel venne in Italia da Amburgo tra il 1706 e il 1708 per conoscere dal vivo il repertorio musicale alla moda, soprattutto quello vocale. Si recò nelle principali città, Napoli, Venezia, Roma, conobbe grandi compositori come Alessandro e Domenico Scarlatti. A Roma Haendel ('il caro Sassone') protetto e prediletto da prelati e cardinali, compose un'importante serie di Cantate profane e da camera per una o più voci e strumenti, sul modello scarlattiano ma caratterizzate da una personale brillantezza e fluidità melodica. Il modenese Giovanni Bononcini (1670-1747) fu attivo a Bologna, Roma, Vienna, Parigi e Londra. Autore di opere e musiche vocali da camera particolarmente espressive, conobbe ed incoraggiò il giovanissimo Haendel nel 1702 a Berlino, ma gli fu contrapposto a Londra verso il 1730 da un partito avverso alla dinastia regnante, gli Hannover, e ai tedeschi in genere. Bononcini a Londra era famosissimo, ma dovette fuggire in quanto accusato di plagio da Antonio Lotti. Si recò a Parigi, dove visse di stenti facendo il copista, infine a Vienna. Riuscì ad ottenere una piccola pensione dall'Imperatrice e morì in povertà. Ghislieri Choir and Consort, nato dall'incontro fra il suo direttore Giulio Prandi, l'organista Maria Cecilia Farina, il violinista Marco Bianchi e il violoncellista Alberto Guerrero, annovera alcuni dei più qualificati musicisti barocchi italiani. Ensemble residente del Collegio Ghislieri di Pavia, il Gruppo collabora con importanti solisti e prossimamente parteciperà a Festival internazionali in Francia, Austria e altri Paesi europei. Il soprano Emanuela Galli si esibisce con i principali Ensembles di musica barocca ed è stata invitata da prestigiosi Festival nelle maggiori città italiane ed europee. f. c. L'ensemble e la voce nA sinistra: il Ghislieri Consort, l'ensemble strumentale che fa capo al collegio Ghislieri di Pavia. Sopra: il soprano Emanuela Galli. Saranno ospiti stasera nel Ridotto del Grande dell'appuntamento con le 'Settimane Barocche'</testo>
					</articolo>
			</sezione>
			<sezione>
				<nome>Sezione 12: SPORT</nome>
					<articolo>
						<titolo>Articolo 1: SerieA  Il tempo si ferma Anzi, corre all'indietro</titolo>
						<testo>Il tempo si è fermato. Quante volte abbiamo sentito questa frase, divenuta usuale nel suo essere totalmente contraddittoria. È, tra l'altro (citazione di un vecchio laudator temporis acti) il titolo di un singolare e, per quel che rammento, bellissimo film di Ermanno Olmi, tutto girato nei dintorni della diga del Venerocolo. No, appunto: il tempo non può fermarsi, perché non sarebbe più tempo, come un fiume che non scorre non è un fiume. Però, a volte, sembra che cammini a ritroso (il tempo, intendo: i fiumi, grazie soprattutto alle malefatte dell'uomo, fanno già abbastanza danni viaggiando in una sola direzione). Così rieccoci precipitati nei silenzi stampa, nelle giaculatorie, nei sospetti manifestati proprio con il negarli e quasi confermati con il rinnegarli. Rieccoci nel le solite manfrine. Ci riferiamo, ovviamente, all'esito di Inter-Cagliari: non il risultato, ma il 'dopo', con una polemica, al solito, esagerata e povera di fosforo. E dunque: i nerazzurri hanno ricevuto, nell'era Mancini, qualche 'dono' fischiettistico, ma, storicamente, i favori delle giacchette variopinte sono sempre andati alla squadra dei due 'non colori'. Che si mettano il cuore in pace, una buona volta, gli altri: la classe arbitrale, che Dio la conservi, non è propriamente nota per essere propensa ad elargire i suoi favori ai deboli ed agli oppressi. Somiglia piuttosto a don Abbondio che Manzoni (copio qualche riga; è sera, sono stanco e faccio un regalo al lettore sostituendo la mia prosa con la sua) descrive così: '...Stava col più forte (...) procurando di far vedere all'altro ch'egli non gli era volontariamente nemico: pareva che dicesse: ma perché non avete saputo esser voi il più forte? ch'io mi sarei messo dalla vostra parte'. E poi il mio motto, frequentemente lanciato dagli spalti ad un mio figliolo calciatore ('sta' zitto e pensa a giocare', lui, poverino, non ne poteva più di sentirlo, così glielo faccio leggere) è ormai obsoleto. Oddio: non è servito molto neanche a lui, dato che la squadra in cui gioca sta precipitando verso la retrocessione. Però, utile o no, lo voglio ripronunciare, dedicandolo a chiunque calchi un campo di calcio: 'Sta' zitto e pensa a giocare'; pensa a mettere in porta i palloni da un metro, eccetera. Rituffiamoci nella Champions League, adesso. Per la Juve c'è una sfida casalinga, decisiva, contro un Chelsea in mezzo disarmo: si può fare, ne va dell'Onore della Patria, siamo tutti bianconeri.</testo>
					</articolo>

					<articolo>
						<titolo>Articolo 2: CRONACA  </titolo>
						<testo>PRIMO TEMPO Calori cala gli assi in attacco. Spazio al 3-4-1-2 con Saba alle spalle di Corvia e Caracciolo. In difesa Stovini è preferito ad Antonio Caracciolo. 4' Berardi per Catellani, rasoterra a lato di un soffio. 7' Missiroli per il taglio di Berardi, tiro sopra la traversa. 14' Contropiede del Brescia fermato da Gavillucci per un presunto fallo di Daprelà. 19' Fallo su Zambelli non fischiato, 'giallo' per Lasik. 25' Sassuolo in vantaggio grazie a Boakye che in area insacca con un rasoterra. 27' Sassuolo vicino al raddoppio; Boakye, a destra, salta Arcari in uscita, si allarga e tira. Stovini chiude verso la porta e salva. 29' Pareggio del Brescia. Cross di Caracciolo deviato, Corvia va su Pomini e non gli fa prendere la palla, anzi tocca e insacca. 37' Berardi ci prova dalla distanza, Arcari para in due tempi. 42' Cross di Daprelà, girata di De Maio. Pomini blocca. 45' Azione di forza di Caracciolo, rasoterra parato. 46' Budel trattiene Missiroli e viene ammonito (in diffida, salterà Grosseto). SECONDO TEMPO Il Brescia si presenta con Bouy al posto di Stovini e passa al 4-3-1-2. 10' Budel allarga per Bouy, destro che Pomini devia. 13' Sinistro di Budel grande parata di Pomini. 36' Scaglia per Caracciolo: si chiude con il 4-3-2-1.</testo>
					</articolo>

					<articolo>
						<titolo>Articolo 3:  Il tema Tre moduli e due tridenti Gli aggiustamenti di Calori, i movimenti dei due attacchi </titolo>
						<testo>BRESCIA Calori il coraggioso, Calori il trasformista, Calori che sa cos'ha in casa e come vanno disposti i mobili. Dal tridente ai tre moduli. Per un Brescia che non si preoccupa del sangue blu avversario, propone e dispone, dopo un inizio balbettante.  La formula Saba-Caracciolo-Corvia funziona. Il brasiliano nel momento di difficoltà delle rondinelle è l'emblema della maggior sofferenza. Le due punte invece lottano, corrono, si battono ben sapendo che per supportare il tridente servono i ripiegamenti di quelli davanti. Corvia segna, Caracciolo dà tutto fin che ne ha ed esce con la standing ovation. Vitor ha una crescita graduale. I tre davanti rimangono tali al primo cambio di modulo, quello che modifica il centrocampo.  Quando l'Airone lascia il posto a Scaglia si passa al 4-3-2-1 (il trenzanese a fianco di Saba, Corvia centravanti), ultimo schieramento nella giornata camaleontica.  Tridente è, anche in casa Di Francesco. Boakye segna e resta in campo più degli altri due; Catellani si fuma una palla gol dopo tre minuti e lascia il posto a inizio ripresa a Troianiello, Berardi inizia calciando da ogni posizione (ma fuori bersaglio) poi viene surrogato da Missiroli, avanzato con l'ingresso di Bianchi.  Alla fine meglio l' '1+2' o '2+1' del '3'. c.t.</testo>
					</articolo>

					<articolo>
						<titolo>Articolo 4:  Alla pari della capolista anzi pure meglio ne esce un pareggione Gli emiliani partono bene e passano con Boakye Dopo il pari di Corvia dominano le rondinelle</titolo>
						<testo>BRESCIA Il Brescia aggiunge un altro (raro) esemplare alla sua personalissima collezione di farfalle, fa un bel giretto nel prato più verde che ci sia e scopre che in quell'Eden ci può stare benissimo. Tra fiori profumati ed erba all'inglese, nel retino biancoazzurro rimane impigliato il Sassuolo; per venticinque minuti la capolista è imprendibile, si sente il rumore della trappola che scatta a vuoto. Potrebbe passare due volte nei primi 7 minuti, lo fa al 24' e nessuno, nel Rigamonti più popolato del solito, riesce a sorprendersi o recriminare. Poi però le ali non sbattono più così rapidamente perchè il cacciatore capisce come si ferma quel bellissimo, ma non innarivabile, volatile. Le parti si ribaltano e alla farfallina multicolore non resta che scappare, venendo catturata una prima volta, facendola franca in altre cinque occasioni.  Il Brescia ferma il Sassuolo e dopo aver visto le streghe sfrecciare sopra la sua testa con il turbo nelle scope, si fa gigante, fino a sfiorare la vittoria che avrebbe cambiato concretamente la stagione. Ma se gli uomini di Calori saranno bravi a capire i segnali arrivati dal match di ieri, la svolta ci sarà comunque. Mentalmente, prima che in classifica dove è stata persa una posizione. Giocare alla pari, anzi meglio, della capolista marziana vuol dire poter finalmente alzare l'asticella. E comunque il pareggione di ieri è il sesto risultato utile consecutivo che allarga a dodici le partite infarcite di una sola sconfitta. Numeri da grande per chi sa di esserlo. Numeri che cambiano tra il primo e il secondo tempo. Di più. Dal 29' della prima manche alla fine della partita.  Gli emiliani dettano calcio con verticalizzazioni, raddoppi e rimorchi; portano a spasso le rondinelle come fossero piccoli scolaretti nella prima porzione di match. Catellani (3') chiude a fil di palo un contropiede nato da un fallo non fischiato su Budel, Berardi mette alta un'imbucata di Missiroli.  Gli inserimenti senza palla della capolista (extralusso Missiroli mezzala) mettono in ambasce il Brescia, che in mezzo è circondato da tende nemiche. Sblocca Boakye, con un gioco di gambe che ipnotizza Salamon. Saba non dà fastidio a Magnanelli e non aiuta Lasik e Budel, che a sua volta è bloccato dal pressing, ma poi cresce fino a concludere con un sontuoso numero di passaggi riusciti (59). Al Brescia manca cooperazione e giusto un episodio, contestatissimo dai cugini di campagna modenesi, consente di pareggiare. Il dibattito è aperto. Per noi Corvia fa il suo, prendendo posizione. Vero che il portiere in area è come un filo scoperto dell'alta tensione ('chi tocca, muore'), ma nonostante il braccio dell'ex Lecce si allarghi prima della zampata sotto porta, la spinta non riusciamo proprio a vederla. Piuttosto un tagliafuori. Mentre l'errore di Pomini in uscita, l'unico, al quale farà seguito una ripresa da migliore in campo, c'è tutto. De Maio e Caracciolo hanno la palla del ribaltone già prima dell'intervallo.  Il cambio di modulo di Calori (Bouy per Stovini) sposta il 3-4-1-2 in 4-3-1-2, ma dietro alle cifre che suggeriscono il contrario, c'è una maggior compattezza a centrocampo dove si posiziona un centrocampista vero in più. Quel Bouy che apre il tiro al bersaglio esaltando i riflessi di Pomini, che si ripeterà poi sul siluro di Budel e nel finale su Lasik, in quella che era come la rovesciata (senza esserlo) di Pelè in fuga per la vittoria. Avesse messo, il buon Richard, potenza in quell'esterno sinistro, pur se mancavano ancora tre minuti più recupero, il Brescia, che ha chiuso con l'albero di Natale, avrebbe anche potuto uscire dal campo. Tanto l'avversario non c'era più, non c'era più stato dopo il pareggio di Corvia. La teoria di Di Francesco è parziale e nemmeno curiosa. Pensare che quello da lui giudicato un errore di Gavillucci, arbitro che ne ha combinate di tutti i colori da una parte e dall'altra, sia stato la chiave è un mezzuccio per ritardare l'analisi.  Stavolta, invece, i terreni sono stati alla pari dei marziani. Anzi, pure meglio.  Cristiano Tognoli</testo>
					</articolo>

					<articolo>
						<titolo>Articolo 5:  Curiosità 'Confonde l'assistente' La mascotte deve togliersi la maglia </titolo>
						<testo>BRESCIA'Signora leonessa, prego: si levi quella maglia, gentilmente'. E fu così che la mascotte del Brescia si sfilò la maglia blu con la V sul petto. É successo che l'arbitro Gavillucci alla collana già poco preziosa delle decisioni prese nel corso della gara è riuscito a infilare un'ulteriore chicca: ha intimato al pelouche animato che si aggira a bordo campo durante le partite del Brescia di... denudarsi. Ovvero di togliersi la maglia del Brescia. Motivo? Il rischio di confondere il pupazzone (marrone e gigante!) con uno dei giocatori della squadra di Calori. Il curioso episodio intorno all'ora di gioco. Incredulo, il mister X che ad ogni turno casalingo si presta a travestirsi da leonessa, si è adeguato all'ordine che l'arbitro gli ha impartito raccogliendo la lagnanza del secondo assistente, Tegoni: 'Altrimenti - ha detto a Gavillucci - ci sbagliamo sui fuorigioco'. Non resta che ridere. E pensare che l'eccesso di zelo sia stato figlio della prestazione del Brescia: in fondo, sembravano tutti leoni... Il rischio di confondersi c'era. er.ba.</testo>
					</articolo>

					<articolo>
						<titolo>Articolo 6:  Doppio centrale nella difesa a 4: Salamon supera un altro esame </titolo>
						<testo>BRESCIASe è vero che ogni giorno è una scuola di vita, per Bartosz Salamon ogni giornata è una lezione sul ruolo. Che il polacco abbia imparato quella relativa al centrale della difesa a tre studiata fin dal ritiro di Temù è cosa appurata dalle prestazioni sorprendenti fin qui sciorinate. Ma la pagina nuova del libro 'Il difensore moderno' (edizioni Alessandro Calori) che il biondo ex centrocampista sta letteralmente e#145;divorando', gli ha proposto nei secondi 45' col Sassuolo d'interpretare anche il ruolo di centrale a due, con gli esterni abbassati a formare la linea a 4 davanti ad Arcari. E Salamon, da bravo studente, se l'è cavata egregiamente: 'Direi che è andata bene, no? Non avevo mai giocato in quel modo, ma dopo che il mister è passato al cambio di modulo nella ripresa dandomi fiducia anche in quella posizione, ho imparato in fretta...'.  E riuscire ad adattarsi con rapidità e costrutto, rappresenta anche per lui una gradita sorpresa: 'Mi sto riscoprendo difensore all'altezza. Ma devo proseguire su questa strada e migliorare ancora'. In questo ruolo si potrebbe aprire la prospettiva di una buona carriera: 'Io ci spero e ci credo. E mi sto impegnando tutti i giorni per far sì che questo possa diventare realtà. Anche se non ci penso molto: continuo a lavorare e poi quel che verrà, verrà'. Il sorriso di Bartosz è compiaciuto, soprattutto quando si parla della buona prestazione di squadra: 'Abbiamo fatto una gran partita. Nel primo tempo abbiamo concesso qualcosa al Sassuolo e devo dire che sono stati più bravi loro. Ma dopo l'intervallo la gara è cambiata: siamo usciti noi e avremmo potuto segnare anche meritatamente il 2-1. Però, sommando i due tempi, credo che il pareggio sia il risultato più giusto'.  Sul perché del positivo cambiamento, ha un'idea precisa: 'Credo che la variante tattica sia stata la chiave. Il Sassuolo, per un po', non ci ha capito niente: cambiando totalmente assetto, li abbiamo spiazzati. E in difesa ci siamo trovati più coperti nonostante avessimo tolto un difensore. É stata una gran mossa del mister'. Qualche compagno ha pronunciato, ultimamente, la parolina magica... Salamon si mostra al riguardo più guardingo: 'Io sono uno di quelli che vive alla giornata. Siamo solo alla quindicesima e sembrerà una frase scontata, ma pensiamo a partita dopo partita: solo così potremo ragionare in grande, al momento giusto'. Se fosse passato qualcuno al Rigamonti senza conoscere la classifica, avrebbe potuto pensare che la capolista fosse il Brescia? 'Se avesse visto il secondo tempo, secondo me sì. Questa partita ha dimostrato che possiamo star lì. Ma non esaltiamoci troppo e continuiamo a lavorare'. Frase da prefazione del libro.  Fabrizio Zanolini</testo>
					</articolo>

					<articolo>
						<titolo>Articolo 7:  Secondo gol consecutivo: applica il basket al calcio, 'tagliafuori' perfetto </titolo>
						<testo>nFurbo, bravo e abile nel 'tagliafuori' a Pomini sull'1-1. Più Di Francesco che il portiere protestano per il fallo: il braccio largo c'è, l'ingenuità dell'estremo difensore convinto che la punizione venga data a prescindere pure. Conferma di essere in clamorosa ascesa. Prezioso il lavoro che fa nella fase di copertura, esce stremato con il Rigamonti che lo applaude al 44' st.</testo>
					</articolo>

					<articolo>
						<titolo>Articolo 8:  Calori 'Con uno spirito così tutto è possibile' Il tecnico promuove la ripresa delle rondinelle 'Di Francesco protesta? Meglio ringrazi Pomini'</titolo>
						<testo>BRESCIA'Con questi valori e questo spirito nulla è impossibile'. Anche Alessandro Calori, solitamente ermetico come i pacchetti di caffè, si lascia minimamente andare dopo aver visto il Brescia 'formato Sassuolo'. 'Nella prima frazione abbiamo sofferto essendo in inferiorità numerica a centrocampo - dice il tecnico - così scalavamo spesso indietro e non in avanti. Poi le cose sono migliorate dopo il pareggio e nella ripresa ancora di più con il 4-3-1-2; la squadra ha tenuto maggiormente palla e di conseguenza il Sassuolo, che si è trovato a correre di più, è andato in difficoltà'. In effetti nella ripresa il Brescia 'ha creato diverse palle gol e Pomini è stato davvero bravo. Potevamo chiuderla, ma nel complesso la gente ha visto una bella partita: 45 minuti in cui il Sassuolo si è espresso meglio, altri 45 in cui si è fatto preferire nettamente il Brescia'. Il punto con la capolista promuove le rondinelle a quinta forza del torneo, ma per Calori questi sono discorsi lontani anni luce. 'Noi dobbiamo pensare di settimana in settimana, quindi a crescere sotto tanti punti di vista, compresa l'autostima, prendendo consapevolezza della nostra forza'. Che a volte può venire pure dal fatto di schierare un trequartista e due punte contro la capolista. 'Se penso al primo tempo qualche dubbio sul modulo viene, agli attaccanti non puoi sempre chiedere di tornare tanto. Ma se troviamo un equilibrio può diventare una soluzione ottimale'. Nella ripresa Calori ha dato spazio a Salamon nella difesa a quattro togliendo Stovini, difensore 'puro' rispetto al polacco. 'Per crescere bisogna avere la mentalità giusta, saper fare più cose, altrimenti il salto di qualità non lo fai. E la difesa a quattro può diventare una soluzione'. Chiusura sulla rete di Corvia. 'Dal campo non mi è parso fallo. Le proteste di Di Francesco? Se Gavillucci ci ha fischiato una punizione nei primi 45 minuti è tanto. Più che pensare a noi deve ringraziare Pomini'. Gianluca Magro Il 'vigile' nAlessandro Calori in un atteggiamento che ricorda più un vigile che un allenatore. Con il pareggio contro il Sassuolo il Brescia ha portato a sei la striscia di risultati utili consecutivi  (foto Reporter Zanardelli)</testo>
					</articolo>

					<articolo>
						<titolo>Articolo 9: LA POLEMICA Il mister avversario: 'Daniele, dovevi dire che avevi fatto fallo' </titolo>
						<testo>BRESCIALe immagini tv assolvono Corvia: niente fallo sul portiere in occasione del pari. Ma Di Francesco è colpevolista. A fine gara l'allenatore del Sassuolo si precipita dall'attaccante chiedendo... giustizia sotto l'occhio di Sky: 'Avresti dovuto dire all'arbitro - così il tecnico - che era fallo'. 'Ma io - la replica di Corvia - non ho fatto nulla...'. 'Dovevi essere più onesto' la controreplica. Animato, ma non cattivo, dibattito: i due si conoscono essendo stati insieme al Lecce l'anno scorso. e.b.</testo>
					</articolo>

					<articolo>
						<titolo>Articolo 10:  Boakye: buon pareggio contro una bella squadra </titolo>
						<testo>BRESCIAAncora un gioiello, ancora una perla: stop in area, dribbling secco e destro che Arcari può solo vedere infilarsi nell'angolino basso alla sua sinistra. Il tutto eseguito in una frazione di secondo con calma serafica. Questo è Richmond Boakye. Fortunatamente l'ennesima raffinatezza dell'attaccante neroverde non è bastata a piegare un Brescia in palla... 'Sono contento per il gol - spiega la punta classe '93 - peccato che non sia servito per andare oltre il pareggio. Volevamo vincere, non ci siamo riusciti. Guardiamo avanti'.  Dopo il gol di Corvia siete calati. Perchè non siete abituati a prenderne? 'Forse. Il gol è arrivato come fulmine a ciel sereno e abbiamo accusato il colpo. Ma ci sta'. Un punto a Brescia non è certo da buttar via. 'No, di sicuro. Il Brescia è una buona squadra e l'ha dimostrato. Il pareggio è più che bene accetto'. d.sal.</testo>
					</articolo>

					<articolo>
						<titolo>Articolo 11:  Di Francesco furioso con Gavillucci: 'Gara condizionata dalle sue fischiate' </titolo>
						<testo>BRESCIAArrabbiato. Molto arrabbiato. Eusebio Di Francesco vive il pareggio a Brescia come una sconfitta. 'Non sono contento perché la gara è stata condizionata dagli episodi arbitrali, che hanno fatto la differenza. Nel primo tempo si è vista una sola squadra in campo, il Sassuolo. Poi lascio commentare ad altri l'azione del pareggio e la punizione non fatta calciare nel recupero della prima frazione'. Di Francesco racconta quanto successo nell'intervallo. 'Ho dovuto pensare a tranquillizzare i miei dicendogli di giocare solo a calcio cosa che non è successa nella ripresa, in cui il Brescia si è espresso meglio. Ma è troppo facile analizzare un match che probabilmente dopo i primi 45 minuti non doveva terminare 1-1'. Il tecnico del Sassuolo va oltre. 'Io voglio anche perdere le partite, ma se gli altri sono più bravi. Oggi abbiamo pareggiato, eppure la squadra ha giocato per vincere dall'inizio alla fine'. glm</testo>
					</articolo>

					<articolo>
						<titolo>Articolo 12:  La rete del Brescia? Per il portiere Pomini forse non era valido 'ma va accettato' </titolo>
						<testo>BRESCIAAlberto Pomini da saggio veterano non fa polemiche dopo la rete di Corvia, pur non nascondendo un certo rammarico: 'A volte l'arbitro fischia, a volte no. Stavolta ha deciso così. Bene per il Brescia, male per noi, ma l'accettiamo per quello che è: un episodio che può capitare'. L'arbitro però non è sembrato molto in palla... 'Forse perchè non era facile dirigere una partita come questa, in cui le due squadre si sono affrontate a viso aperto'. Tornando al gol, al di là dell'episodio arbitrale, una rete così improvvisa vi ha un po' scoraggiato? 'Più che scoraggiare noi, ha dato coraggio al Brescia nel momento in cui stava subendo maggiormente la pressione. Le rondinelle poi sono una gran bella squadra, piena di giovani di prospettiva e nel momento in cui hanno preso coscienza di sé si sono rivelati un avversario temibile. Noi i più forti? Dopo cinque anni di partenze a razzo e mancate promozioni non dico nulla: risentiamoci a maggio...'. d.sal.</testo>
					</articolo>

					<articolo>
						<titolo>Articolo 13:  Somma esonerato, salta la sfida dell'ex Camilli cerca un allenatore per il Grosseto, a Novara invece arriva Aglietti</titolo>
						<testo>nSei punti in otto partite non sono bastati a Mario Somma per restare sulla panchina del Grosseto. Nonostante infatti manchi ancora il comunicato della società, il tecnico ex Brescia è stato esonerato sabato nella tarda serata, dopo che il presidente Camilli non ha digerito l'ennesima sconfitta (sabato ad Empoli). Perché allora tanto mistero? Perché la dirigenza vuole avere in mano con certezza il nome del sostituto prima di salutare il tecnico pontino. Il quale è riuscito a fare peggio di colui che lo ha preceduto in Maremma, vale a dire Moriero, che in panchina per lo stesso numero di gare di Somma è comunque riuscito ad ottenere un punto in più (sette contro sei). Somma ha conquistato una sola vittoria, contro l'Ascoli, e tre pareggi, a fronte di quattro sconfitte. Un ruolino di marcia insostenibile per una squadra ultima in classifica con 7 punti (è partita con una penalizzazione di 6) e che ha quale unico obiettivo quello di conquistare la salvezza. Il presidente Camilli vuole un allenatore che sappia dare la scossa. La soluzione che si fa strada è quella di affidare la squadra all'ex capitano Luigi Consonni, affiancato da Lamberto Magrini.  Altre strade, sfumati Atzori e Menichini, portano a Colomba, Pillon, Bergodi, Arrigoni e Novellino, il quale sembrava destinato alla panchina del Novara dopo l'esonero della coppia Perrone-Gattuso, subentrata a Tesser. In Piemonte arriva invece Alfredo Aglietti. giama</testo>
					</articolo>

					<articolo>
						<titolo>Articolo 14:  Corvia Per il terzo gol tre dediche speciali Ai tifosi, alla famiglia, alla moglie che ha perso  il padre. Il Sassuolo protesta? 'Nessuna irregolarità'</titolo>
						<testo>BRESCIADev'essere un po' come ritrovarsi a gustare un piatto di tagliolini al tartufo bianco dopo essere andati avanti un pezzo a minestrina: una vera delizia. Una goduria, anzi. Daniele Corvia ne ha buttata giù di minestrina - leggi prestazioni opache e da pesce fuor d'acqua - prima di potersi sedere davanti ad un meritato tagliolino tartufato: qui, invece, leggi prestazioni da uomo squadra e uomo gol. Ora i gol sono tre. Due dei quali consecutivi, ieri e una settimana fa a Cesena (il primo fu invece a Vicenza).  Contro il Sassuolo il battesimo casalingo. 'Una gioia grandissima - le parole dell'attaccante del Brescia - per lasciarmi alle spalle un periodo che difficile è stato davvero. Sono stato particolarmente felice di segnare sotto la nostra curva per esultare con chi, non lo dimentico, mi ha fatto cori d'incoraggiamento contro la Ternana, pochi giorni dopo la serataccia di Cittadella. Quello dei tifosi è stato un gesto molto importante che mi ha dato una mano, insieme all'aiuto dei compagni, a svoltare'. Ha la faccia di chi s'è liberato di una bella zavorra di pensieri Corvia. Che subito ci tiene a fare una dedica: 'Alla mia famiglia, che contro il Sassuolo per la prima volta era al completo qui al Rigamonti, e in particolare a mia moglie che soltanto pochi giorni fa ha perso il padre. La mia dedica è anche per lui'. C'è poi da analizzare l'episodio incriminato (da parte Sassuolo) del pareggio del Brescia: 'Io non penso proprio - racconta il giocatore - di aver commesso fallo. Ho cercato di mettermi tra palla e portiere e lui è rimasto fermo. Tutto qui'. In compenso Pomini si è mosso parecchio nella ripresa...'Gli faccio i complimenti perché in alcuni interventi è stato bravissimo: ci ha negato la vittoria in una ripresa quasi sontuosa da parte nostra. In campo c'eravamo soltanto noi'. Era stata però un'altra storia nel primo tempo: 'Abbiamo sofferto. Poi è stato molto bravo il mister a cambiare qualcosa nel secondo tempo perché ci ha visti in difficoltà. Con un uomo in più a centrocampo abbiamo ribattutto colpo su colpo e anche per noi attaccanti è stato un pochino più semplice perché dovevamo correre e tornare un po' di meno a dare una mano in mezzo al campo'.  Sul tridente: 'Penso sia andata bene e si possa ancora migliorare. Complimenti a Caracciolo per la gara che ha sfornato nonostante arrivasse da tre partite di stop'.  In generale, a livello di squadra, una prestazione come quella di ieri 'ci deve convincere a maggior ragione che possiamo realizzare qualcosa di grande se continuiamo su questa strada. Non so se sia già il momento di liberare i sogni perché la stagione è lunga, ma se ripercorriamo tutte le partite, una squadra che ci ha messi in difficoltà non l'abbiamo trovata'. Erica Bariselli</testo>
					</articolo>

					<articolo>
						<titolo>Articolo 15:  L'Almanacco Dal Brescia alla Terza categoria il calcio in un volume La seconda edizione dell''enciclopedia' del pallone in vendita con il Giornale di Brescia dal 27 novembre</titolo>
						<testo>nNel segno della continuità. Stessa impostazione, qualche novità ed identico obiettivo: fotografare il pallone di casa nostra nella sua interezza, dalla sua massima espressione alle squadre minori. Per questo motivo da martedì 27 novembre sarà in edicola la seconda edizione dell'Almanacco del calcio bresciano, in vendita a 6,80 euro oltre al prezzo del nostro quotidiano. Come lo scorso anno, sull'Almanacco del Giornale di Brescia si trovano tutte le società di categoria della nostra provincia: dalle rondinelle alle  squadre di Terza categoria, con ancora l'aggiunta del Brescia femminile per dare quel tocco di rosa ad un libro dei ricordi che sa unire l'utilità di un almanacco al piacere delle immagini. È calato il numero dei sodalizi (da 154 a 141), eppure sono aumentate le pagine dell'Almanacco: oltre settecento un anno fa, quest'anno saranno quasi 850.  L'idea di base è rimasta, con una pagina dedicata ai recapiti, alle informazioni utili e all'organigramma della società, ed un'altra dedicata ai protagonisti e soprattutto alla rosa della squadra. Ogni giocatore della provincia sarà presente con nome, cognome, anno di nascita, ruolo e squadra di provenienza: dettagli utili per gli appassionati e per gli addetti ai lavori. Tra le novità introdotte, i risultati della passata stagione, con il cammino tenuto nel campionato 2011/2012 da ogni società. L'aumento delle pagine, però, è dovuto in massima parte alla vera idea innovativa di questa edizione, ovvero le pagine dedicate alle fotografie del settore giovanile, un universo ricchissimo. Per le società aderenti, infatti, sono stati riservati spazi con le istantanee delle formazioni minori: un modo per rendere onore alla componente più numerosa del grande movimento calcistico provinciale. Tantissime le fotografie presenti. Per ogni società c'è almeno lo scatto di squadra, quella del presidente e dell'allenatore (e in alcuni casi del direttore sportivo). Grande spazio, doverosamente, al Brescia con le immancabili figurine ed altri approfondimenti, ma pure dalla LegaPro all'Eccellenza ci sono i profili dei principali protagonisti. Insomma, un Almanacco che va nel segno della continuità e si lega alla scorsa edizione. Proprio per questo sarà riproposta anche la serata di presentazione: lunedì prossimo, all'Urban Cowboys di Castel Mella, verrà tolto il velo sul nuovo Almanacco. Una serata da condividere insieme, ideata soprattutto per ringraziare le società per l'apporto dato a questa nuova pubblicazione.</testo>
					</articolo>

					<articolo>
						<titolo>Articolo 16: INTER2 CAGLIARI2 </titolo>
						<testo>INTER (3-4-3) Handanovic 6.5; Ranocchia 5, Samuel 5,5, Juan Jesus 6 (28' st Coutinho 6); Zanetti 6 Gargano 5, Cambiasso 5.5, Nagatomo 6; Palacio 6.5, Milito 5, Cassano 6 (37' st Alvarez 6).  All.: Stramaccioni.  CAGLIARI (4-3-1-2) Agazzi 6.5; Pisano 6, Rossettini 6, Astori 5.5, Avelar 6,5; Ekdal 6.5, Conti 6.5, Nainggolan 7; Cossu 6.5 (23' st Dessena); Sau 7 (29' st Ibarbo), Nenè 6.5 (37' Pinilla 6.5). All.: Pulga.  Arbitro Giacomelli di Trieste 5.  Reti pt, 10' Palacio, 43' Sau; st 21' Sau, 37' Astori (autorete).  Note Ammoniti: Cambiasso, Gargano, Sau, Nainggolan, Astori, Ekdal, Conti, Agazzi. Espulso: 47' st Stramaccioni per proteste. Angoli: 11-6. Recupero: 2' e 3'.</testo>
					</articolo>

					<articolo>
						<titolo>Articolo 17: SIENA1 PESCARA0 </titolo>
						<testo>SIENA (3-4-2-1) Pegolo 7, Neto 6.5, Contini 6, Felipe 6.5, Angelo 6.5, Vergassola 6, Bolzoni 6.5, Rubin 6, Valiani 7 (41' st Del Grosso sv), Rosina 5.5 (21' st Sestu 6), Calaiò 5. All.: Cosmi.  PESCARA (3-5-2) Perin 7, Cosic 5.5 (36' st Celik), Capuano 5, Bocchetti 6, Zanon 5, Cascione 6, Quintero 5.5 (21' st Caprari 6), Nielsen 6, Balzano 5.5, Vukusic 5 (11' st Jonathas 6), Abbruscato 5. All.: Stroppa. Arbitro Irrati di Pistoia 6.  Rete pt 31' Valiani.  Note Spettatori: 8.382. Ammoniti: Cascione, Contini, Balzano. Espulso: Capuano al 41' st, Zanon al 46' st, Cosmi al 44' del pt. Al 44' del pt Pegolo para un rigore a Vukusic. Angoli: 6-5 per il Siena. Recupero: 1'e 3'.</testo>
					</articolo>

					<articolo>
						<titolo>Articolo 18: BOLOGNA3 PALERMO0 </titolo>
						<testo>BOLOGNA (3-4-1-2) Curci 6 (39' pt Agliardi 6), Antonsson 6, Sorensen 6.5, Cherubin 6, Garics 6.5, Perez 6, Taider 5.5, Morleo 6.5, Diamanti 7 (36' st Guarente sv), Gabbiadini 6,5 (15' st Paponi 6), Gilardino 7.  Allenatore: Pioli.  PALERMO (3-4-2-1) Ujkani 5.5, Munoz 5, Donati 4.5 (2' st Benussi 6), Von Bergen 5, Morganella 5.5, Barreto 5.5, Kurtic 5, Garcia 5.5, Ilicic 5.5 (29' st Viola sv), Brienza 5.5 (18' st Labrin 5), Dybala 5.  Allenatore: Gasperini.  Arbitro Valeri di Roma 5.5.  Reti pt 22' Gilardino, 44' Gabbiadini (rigore); st 3' Diamanti (rigore).  Note Espulsi: Ujkani al 1' st, Barreto al 27', Taider al 33' st , Labrin al 37'st per gioco scorretto. Angoli: 5-1 per il Palermo. Recupero: 2' e 2'.</testo>
					</articolo>

					<articolo>
						<titolo>Articolo 19: CATANIA2 CHIEVO1 </titolo>
						<testo>CATANIA (4-3-3) Andujar 6, Alvarez 6.5, Legrottaglie 6.5, Spolli 6, Marchese 6, Biagianti 5.5 (29' pt Izco 6), Lodi 6.5, Almiron 7.5, Castro 6, Bergessio 5.5 (26' pt Doukara 5.5), Gomez 6 (31' st Barrientos sv).  Allenatore: Maran.  CHIEVO (4-3-3) Sorrentino 6, Sardo 5, Andreolli 6.5, Dainelli 5.5, Dramè 6, Vacek 5 (34' st Paloschi sv), Guana 5.5, Hetemaj 5 (19' st Di Michele 5.5), Luciano 5.5 (31' st Cofie sv), Thereau 5.5, Pellissier 5.5.  Allenatore: Corini. Arbitro Peruzzo di Schio 6. Reti st 6' e 40' Almiron, 47' Andreolli.  Note Spettatori paganti 2.334. Ammoniti Hetemaj, Alvarez, Luciano e Sardo per gioco scorretto, Castro per fallo di mano. Angoli 10-6. Recupero 3' e 3'.</testo>
					</articolo>

					<articolo>
						<titolo>Articolo 20: FIORENTINA4 ATALANTA1 </titolo>
						<testo>FIORENTINA (3-5-2) Viviano 6, Roncaglia 6.5 (31' st Hegazi sv), Gonzalo 7, Savic 6, Cuadrado 6, Aquilani 8  (23' st Mati Fernandez 6), Pizarro 7,  Borja Valero 7, Pasqual 7, Toni 7  (12' st El Hamdaoui 6), Ljajic 6.  Allenatore: Montella.  ATALANTA (4-4-1-1) Consigli 5.5, Raimondi 5, Stendardo 5, Manfredini 5, Brivio 5, Schelotto 6, Cigarini 4, Carmona 5.5 (8' st Cazzola 5.5), Bonaventura 6  (28' st Marilungo sv), Moralez 5  (1' st Biondini 5), Denis 5.5.  Allenatore: Colantuono.  Arbitro De Marco di Chiavari 4.5.  Reti pt 5' Gonzalo, 32' Bonaventura, 42' e 47' Aquilani; st 4' Toni.  Note Spettatori: 27.219. Ammoniti: Stendardo, Pizarro, Brivio, Manfredini, Cazzola, Consigli. Espulso: pt 45' Cigarini. Angoli: 7-4 per la Fiorentina. Recupero: 2'e 1'.</testo>
					</articolo>

					<articolo>
						<titolo>Articolo 21: UDINESE2 PARMA2 </titolo>
						<testo>UDINESE (3-5-1-1) Brkic 6; Angella 5.5, Coda 5.5, Domizzi 5.5; Basta 6, Pereyra 6.5, Allan 7, Badu 6, Pasquale 6.5 (21' st Armero 5); Maicosuel 6 (40' st Faraoni sv); Di Natale 7 (38' st Ranegie sv) .  Allenatore.: Guidolin.  PARMA (3-5-2) Mirante 5.5; Paletta 5.5, Lucarelli 5, Benaoulane 5.5; Rosi 6, Marchionni 6.5, Musacci 5.5 (19' st Acquah 6), Parolo 6.5, Sansone 6 (24' st Palladino 6.5); Belfodil 5.5 (34' st Pabon), Amauri 6.5.  Allenatore: Donadoni.  Arbitro Russo di Nola 6.5. Reti pt 9' Di Natale; st 1' Marchionni, 4' Pereyra, 43' Palladino.  Note Spettatori 13.000 circa. Ammoniti: Parolo, Allan, Lucarelli, Paletta, Domizzi, Faraoni per gioco scorretto, Pasquale per proteste. Angoli: 6-5. Recupero: 0' e 3'.</testo>
					</articolo>

					<articolo>
						<titolo>Articolo 22: SAMPDORIA3 GENOA1 </titolo>
						<testo>SAMPDORIA (4-5-1) Romero 6; Mustafi 5.5, Gastaldello 6, Rossini 6, Costa 6; Munari 5.5, Maresca 6 (38' st Tissone 6), Obiang 6, Poli 7, Krsticic 6.5 (21' st Estigarribia 6); Icardi 7 (44' st Soriano sv).  Allenatore: Ferrara 6. GENOA (4-4-2) Frey 7; Sampirisi 5.5 (38' st Rossi sv), Bovo 4 (1' st Vargas 6), Granqvist 5, Moretti 5; Jankovic 5.5, Kucka 6, Tozser 5 (1' st Bertolacci 6.5), Antonelli 6; Borriello 5.5, Immobile 6. Allenatore: Del Neri 5. Arbitro Mazzoleni di Bergamo 6. Reti pt 16' Poli, 36' autogol Bovo; st 28' Immobile, 43' Icardi. Note Serata ventosa, terreno in condizioni non perfette. Spettatori: 35.000 circa. Ammoniti: Icardi, Moretti, Munari, Kucka, Antonelli, Sampirisi. Angoli: 0-5; Recupero: 3', 4'.</testo>
					</articolo>

					<articolo>
						<titolo>Articolo 23:  Derby salvezza al Siena Stroppa lascia il Pescara </titolo>
						<testo>SIENALo spareggio salvezza della 13/a giornata sorride al Siena, che con i tre punti lascia l'ultimo posto solitario della classifica. Ma la partita lascia il segno soprattutto sul Pescara, con Stroppa che poco dopo il fischio finale rassegna le dimissioni. Il tecnico lascia con un bottino di undici punti, lo stesso di Bologna, Palermo e Chievo. Non sufficiente, evidentemente, per continuare a combattere.  È una gara che i toscani potevano stravincere, avendo sprecato una miriade di palle gol, ma che lascia nel Pescara il rammarico di aver sprecato un rigore che poteva dare una fisionomia nettamente diversa alla gara. Finisce 1-0 grazie a Valiani, al secondo centro stagionale dopo quello di San Siro: un sinistro in diagonale molto bello che non lascia scampo a Perin.  Le dimissioni di Giovanni Stroppa hanno causato il quinto cambio di panchina in serie A da inizio stagione.  La prima a saltare è stata quella del Palermo, il 16 settembre, con l'allontanamento di Giuseppe Sannino. Al suo posto è arrivato Gian Piero Gasperini, allenatore numero 41 nella gestione del presidente Zamparini, un record che non ha eguali nel mondo.  Il 2 ottobre una 'doppietta': lo stesso giorno il Chievo ha esonerato Mimmo Di Carlo per affidare la squadra ad Eugenio Corini, mentre il Cagliari ha dato il benservito a Massimo Ficcadenti per accogliere in panchina Ivo Pulga.  Il 22 ottobre è stata la volta di un altro presidente 'mangia-allenatori'. Il patron del Genoa, Enrico Preziosi, ha allontanato Gigi De Canio. al suo posto Luigi Del Neri.</testo>
					</articolo>

					<articolo>
						<titolo>Articolo 24:  Champions Juve in cerca di eurogol Vucinic in dubbio per la sfida col Chelsea che vale il passaggio del turno</titolo>
						<testo>nLa Juve c'è, ora servono i gol. Il pari con la Lazio non ha avuto conseguenze in classifica, l'Inter è rimasta a -4, l'unica ad avvicinarsi ai bianconeri è stata la Fiorentina che ha agganciato il Napoli a cinque lunghezze dalla vetta. Adesso ci si può concentrare con serenità sul Chelsea. Domani, nella serata di Champions, i bianconeri dovranno trovare la rete, perché l'incrocio con i campioni d'Europa in carica è decisivo per mantenere nei radar l'obiettivo della qualificazione agli ottavi. In Champions League, le opportunità da rete si riducono: l'attacco deve essere più cinico e concreto.  La Juve ha una freccia di livello europeo al proprio arco: Mirko Vucinic, l'unico del reparto offensivo bianconero ad essere in grado di spaccare una partita o di vincerla da solo.  Il montenegrino però è in dubbio perché alle prese con una fastidiosa influenza. Vucinic non si è allenato ma tenterà di recuperare in ogni modo.Senza di lui Conte dovrà trovare altre soluzioni. Il candidato forte sembra essere Quagliarella, decisivo nella rimonta a Stamford Bridge a settembre: dovrebbe essere il primo della lista del tecnico.   Per la seconda maglia, il ballottaggio dovrebbe essere tra Giovinco e Matri. Il primo anche contro la Lazio ha lasciato più interrogativi che certezze; il secondo scalpita e potrebbe avere una chance importante da provare a sfruttare. Più staccato Bendtner, pronto ad entrare in corsa ma ultimo nella classifica delle preferenze.   Sarà il turco Cuneyt Cakir ad arbitrare ad arbitrare la sfida, quinto e decisivo turno del Girone E di Champions League.</testo>
					</articolo>

					<articolo>
						<titolo>Articolo 25:  Serie A L'Inter non Sau approfittarne I nerazzurri recriminano per un rigore evidente, non vanno oltre il 2-2 e non avvicinano la Juve. Stramaccioni su tutte le furie. Ma il Cagliari merita il punto</titolo>
						<testo>MILANOÈ finita in parità ma soprattutto nel caos per un rigore non concesso all'Inter oltre il novantesimo. Andrea Ranocchia è atterrato in area da Astori (lo stesso dell'autogol), il fallo è clamoroso ma l'arbitro lascia correre. Scoppia il putiferio in campo, scatta Stramaccioni che va a 'congratularsi' in modo molto polemico con il quarto uomo. L'allenatore viene espulso e trascinato via dai suoi collaboratori per evitare che la situazione sfugga di mano.  Rabbia comprensibile soprattutto perché le immagini confermano che il penalty ci stava tutto. Scatta dalla tribuna anche Massimo Moratti che con le mani mima il gesto del 'vaff'. Dopo la partita, l'allenatore non si presenta per le consuete interviste: l'amarezza è tanta ed è difficile da mandare giù.  Del resto l'Inter - se avesse conquistato i tre punti - avrebbe accorciato sulla Juventus fermata dalla Lazio. Parla Moratti infuriato e amareggiato: 'Non posso stare zitto, c'era un rigore grande quanto una casa'.  Finale incandescente di una partita intensa, ben orchestrata da un ottimo Cagliari con un'Inter non in perfetta giornata: i nerazzurri hanno pagato forse il prezzo del tridente, alcune incertezze difensive e la pessima prova di alcuni uomini chiave del centrocampo come Cambiasso e Gargano. Opaco Milito che sbaglia una palla gol clamorosa e decisiva.  Protagonisti entrambi i portieri, Handanovic e Agazzi che si sono letteralmente superati. Era iniziata nel migliore dei modi: già nei primi minuti della sfida, le squadre si affrontavano a viso aperto. Al primo, palla gol per Milito sugli sviluppi di un calcio d'angolo.  Risponde Sau. All'ottavo, su cross di Avelar gran botta di Nenè, primo miracolo di Handanovic. Al 10' il gol di Palacio (ottava rete in altrettante partite) su preciso cross di Cassano. Al 43' il pareggio: cross di Cossu, Sau al volo batte Handanovic. Milito al 5' del secondo tempo, poi al 9' si divora un gol praticamente fatto. Al 21' il sorpasso del Cagliari: di nuovo Sau che ubriaca Ranocchia e Samuel e trafigge Handanovic.  La reazione dell'Inter è arrembante e generosa, i nerazzurri attaccano a pieno organico e al 37' arriva il regalo di Astori. Autorete classica e parità per grazia ricevuta.  Al 46' l'episodio che segna la partita: Ranocchia messo giù da Astori, il rigore è davvero netto, ma Giacomelli non lo assegna e la partita finisce nel caos.</testo>
					</articolo>

					<articolo>
						<titolo>Articolo 26: CREMONESE0 PAVIA1 </titolo>
						<testo>CREMONESE (3-5-2) Alfonso; Moi, Tedeschi, Cremonesi; Cangi (25'st Martinez), Baiocco, Previtali (13'st Djuric), Buchel, Armenise; Marotta, Carlini (30'st Grillo). (Visconti, Degeri, Riva, Bonvissuto) Allenatore: Scienza. PAVIA (5-3-2) Kovacsik; Capogrosso, D'Orsi, Fasano, Reato (23'pt Meregalli), Zanini; Statella, La Camera, Di Chiara; Cesca, Beretta (13'st Lussardi). (Teodorani, Losi, Turi, Mezacolli, Sorin) Allenatore: Roselli. Arbitro Ros di Pordenone. Rete st 31' La Camera su rigore. Note Spettatori 2650. Espulsi al 47'pt Fasano, al 30' st Alfonso, al 36' st Scienza.</testo>
					</articolo>

					<articolo>
						<titolo>Articolo 27: CUNEO0 SAN MARINO1 </titolo>
						<testo>CUNEO (4-3-1-2) F. Rossi; Di Lorenzo, Scaglia, Carretto, Donida; Longhi (16' st Danucci), Lodi (31' st Di Quinzio), Cristini; Garavelli; Ferrario, Fantini (27' st Martini). (Negretti, Serino, Sentinelli, Palazzolo)  Allenatore: E. Rossi. SAN MARINO (4-5-1) Vivian; Pelagatti, Galuppo, Ferrero, Ferrari (19' st Mannini); Mella (12' st Casolla), Pacciardi, Lunardini, Poletti (40' st Pigini), Doumbia; Coda. (Migani, Villanova, Defendi, Chiaretti)  Allenatore: Acori. Arbitro Rasia di Bassano del Grappa. Rete pt 35' Coda. Note Espulso al 46' st Danucci.</testo>
					</articolo>

					<articolo>
						<titolo>Articolo 28: REGGIANA4 TRITIUM0 </titolo>
						<testo>REGGIANA (4-4-2) Bellucci; Iraci, Mei, Cossentino, Magliocchetti; Antonelli, Ardizzone (33' st Panizzi), Viapiana (17' st Parola), Matteini; Sprocati, Rossi (24' st Marcheggiani). (Taglini, Aya, Cavalieri, De Cenco). Allenatore: Zauli. TRITIUM (4-2-3-1) Nodari; Martinelli, Teso, Cusaro, Teoldi (3' st Bossa); Corti (13' st Monacizzo), A. Arrigoni; E. Bortolotto (25' st Fioretti), Casiraghi, T. Arrigoni; Spampatti. (Paleari, Torno, Magni, Chinellato). Allenatore: Magoni. Arbitro Petroni di Roma. Reti pt 46' Rossi su rigore; st 9' Rossi, 22' Iraci, 36' Marcheggiani. Note Espulsi: al 45' pt Cusaro, al 10' st Magoni.</testo>
					</articolo>

					<articolo>
						<titolo>Articolo 29: TRAPANI4 SÜDTIROL0 </titolo>
						<testo>TRAPANI (4-4-2) Nordi; Lo Bue, Pagliarulo, D'Aiello, Rizzi; Basso, Caccetta, Spinelli (34' st Pirrone), Madonia (29' st Docente); Abate (22' st Romeo), Mancosu. (Morello, Filippi, Gambino, Tedesco). Allenatore: Boscaglia. SÜDTIROL (4-3-3) Marcone; Iacoponi, Tagliani, Bassoli, Martin; Fink, Uliano (20' st Bertoni), Bontà; Branca (35' pt Tenderini), Maritato, Thiam (15' st Pasi). (Kiem, Rubin, Timpone, Campo). Allenatore: Vecchi. Arbitro Caso di Verona. Reti pt 20' e 33' su rigore Madonia; st 14' Abate, 31' Docente. Note Espulso al 33' pt Marcone.</testo>
					</articolo>

					<articolo>
						<titolo>Articolo 30: TREVISO2 COMO2 </titolo>
						<testo>TREVISO (4-3-1-2) Campironi; Zammuto, Cernuto, Stendardo (40'pt Bini), Beccia; Spinosa, Rosaia (23'st Rizzo), Fortunato; N. Tarantino; Picone, Kyeremateng (33'st Madiotto). (Merlano, Esposito, Brunetti). Allenatore: Ruotolo. COMO (4-3-3) Micai; Benvenga, Schiavino, Luoni, Tremolada (15'st Marchi); Giampà, Ardito, Scialpi (33'st Del Pino); Cia, A. Donnarumma, Lisi (39'st Gammone). (Twarzik, D. Donnarumma, Fautario, Gorer). Allenatore: Paolucci. Arbitro Dei Giudici di Latina. Reti pt 38' Scialpi, st 12' N. Tarantino su rigore, 32' Benvenga, 37' Madiotto. Note Espulsi: al 12' st Luoni, al 23' st N. Tarantino.</testo>
					</articolo>

					<articolo>
						<titolo>Articolo 31: VIRTUS ENTELLA1 CARPI1 </titolo>
						<testo>VIRTUS ENTELLA (4-3-1-2) Paroni; De Col, Cesar, Bianchi, Falcier (15' st Garin); Staiti, Volpe, Argeri; Vannucchi; Marchi (4' st Rosso), Guerra (32'st Hamlili). (Conti, Fantoni, Wagner, Serlini).  Allenatore: Prina. CARPI (4-4-2) Sportiello; Letizia, Poli, Terigi, Sperotto; Di Gaudio (22' st Potenza), Bianco, Perini (25' st Concas), Cortesi; Ferretti (28' st Arma), Kabine. (Guerci, Fusar Bassini, Papini, Teggi). Allenatore: Tacchini. Arbitro Bindoni di Venezia. Reti pt 36' Poli; st 1' Rosso. Note Espulso al 10' st Prina per proteste.</testo>
					</articolo>

					<articolo>
						<titolo>Articolo 32: ALBINOLEFFE1 LUMEZZANE2 </titolo>
						<testo>ALBINOLEFFE (4-3-1-2) Offredi; Pirovano, M. Belotti, Allievi (23' st Martinovic), Regonesi; Girasole, Gazo (1' st Taugordeau), Maietti; Pacilli (37' st Diakité); Cissé, A. Belotti. (Amadori, Noris, Calì, Pontiggia). Allenatore: Pala. LUMEZZANE (4-4-2) Vigorito; Gallo, Mandelli, Zamparo, Possenti; Baraye (10' st Carlini), Marcolini, Giorico (5' st Dadson), Pintori (46' st Sabatucci); Torri, Inglese (Coletta, Sevieri, Kirilov, Samb). Allenatore: Festa. Arbitro Brasi di Seregno. Reti pt 7' Inglese, 17' Torri, 46' M. Belotti. Note Giornata fresca, terreno scivoloso. Spettatori paganti 1.066. Ammoniti: Cissè, Regonesi, Baraye, A. Belotti, Zamparo, Possenti, Gallo, Taugordeau, Sabatucci, Dadson e Torri. Espulso al 39' pt il direttore sportivo dell'AlbinoLeffe Aladino Valoti. Calci d'angolo 8-4 (2-1) per l'AlbinoLeffe. Recupero: 3' e 2'30''.</testo>
					</articolo>

					<articolo>
						<titolo>Articolo 33: L'ARBITRO Undici ammonizioni  e un minuto in meno che fa discutere </titolo>
						<testo>BERGAMOLa speranza è che tutto quel che purtroppo l'arbitro ha combinato ieri a Bergamo sia il frutto di una giornata storta che - come ha detto il tecnico orobico Pala - può capitare a tutti. Però la giornata va raccontata. Partendo da un numero, undici, che non è quello dei componenti di una squadra, bensì quello dei cartellini gialli che Cristian Brasi (della sezione di Seregno) ha sventolato nel corso del match. Ovviamente sono troppi, soprattutto considerando che si è trattato di un match mai sopra le righe, combattuto come mille altri e privo di particolari interventi scorretti. Per fortuna nei momenti determinanti della gara non ha commesso errori, anche se non è escluso che l'AlbinoLeffe faccia ricorso contro l'omologazione del match. L'arbitro, infatti, ha fischiato la fine del match con almeno 30 secondi d'anticipo su quanto comunicato, provocando la giusta reazione dei seriani. Per una conclusione - dal punto di vista arbitrale - in linea con l'intera partita.f. d.</testo>
					</articolo>

					<articolo>
						<titolo>Articolo 34:  LegaPro 1 Lumezzane corsaro: tre punti a Bergamo e zona play off Inglese e Torri fanno i gemelli del gol, l'AlbinoLeffe replica con Mauro Belotti Nella ripresa Vigorito sugli scudi ed i valgobbini conservano il successo</titolo>
						<testo>Dall'inviato Francesco Doria BERGAMODuecentotrentotto giorni dopo il successo di Monza firmato da Baraye, il Lumezzane ritrova la vittoria esterna. Anche allora in un derby lombardo. Ma questo sull'AlbinoLeffe, quasi tre anni dopo l'1-0 di Coppa Italia sull'Atalanta ottenuto nello stesso stadio (era il 26 ottobre 2009), è un successo che può fare la differenza nel prosieguo della stagione rossoblù. Perché arriva a chiusura di una settimana iniziata male (ko in casa con il Cuneo), ma proseguita con il successo contro il Lecce che ha dato ai rossoblù slancio e consapevolezza dei propri mezzi. Ora per i valgobbini parla la classifica. Che, seppur leggermente falsata dai turni di riposo (il Lumezzane lo osserverà domenica), vede i ragazzi di Festa al quinto posto, quindi in piena zona play off, anche se in coabitazione con il Pavia e con il rischio di essere scavalcato dal Südtirol già mercoledì, se i bolzanini dovessero imporsi nel recupero con la FeralpiSalò. Un bel salto rispetto a domenica scorsa, quando dopo il ko con il Cuneo erano quint'ultimi appaiati con la stessa Feralpi. Il salto non è però solo di classifica, ma anche di qualità del gioco. Che ieri è stato bello solo nel primo tempo, perché poi l'AlbinoLeffe ha approfittato della stanchezza fisica dei rossoblù ed ha guadagnato campo, costringendo Marcolini e compagni alla difesa ad oltranza. Ma quando i rossoblù hanno preso in mano le redini del centrocampo, hanno mostrato ordine e incisività, precisione e forza fisica, compattezza, ma anche tranquillità della manovra, frutto del successo conseguito sul Lecce. La prova sta nella partenza a razzo del Lumezzane, che al 7' passa in vantaggio con un gran tiro a giro dal limite di Inglese (il quale vince un contrasto con Pirovano e sorprende il pur bravo Offredi) e che per la prima volta nel corso della stagione a piazzare dopo dieci minuti quello che potrebbe diventare il colpo del ko, con uno splendido tocco dello stesso Inglese a smarcare dietro la linea dei difensori Torri, il quale con un tocco preciso mette dentro e poi, da ex, evita la plateale esultanza. Perso per perso l'AlbinoLeffe si scuote, ma al di là di gol annullato ad Andrea Belotti su cross di Pirovano (per l'assistente è fuorigioco), solo negli ultimi cinque minuti si fa pericoloso trovando alcune punizioni dal limite affidate al piede di Regonesi. Sugli sviluppi di una di queste la palla arriva sulla sinistra ancora a Regonesi, sul cui cross Cissè costringe Vigorito alla gran respinta, ma poi Mauro Belotti (il difensore ex Rodengo Saiano) ha gioco facile nel mettere dentro. Il gol ha il potere di dare animo al giovane ma bravo AlbinoLeffe e soprattutto a Cissè, che ingaggia un duello con Vigorito. Al 3' ci prova da fuori, ma il portiere rossoblù mette in angolo; all'11' dal limite colpisce la traversa con Vigorito fermo. Nel mezzo serve un assist a Pacilli che alza da due passi. Il Lumezzane si fa vivo (17') con un tiro di Torri dal limite che sfiora il palo alla sinistra di Offredi, poi è solo AlbinoLeffe. Ma quando (28') Andrea Belotti si presenta solo davanti a Vigorito sfruttando un errore di posizione di Carlini, il portierone rossoblù completa la sua grande giornata deviandone la conclusione a botta sicura. Il finale è un assedio, ma Marcolini (42') chiude da terra con esperienza su Diakitè ed al 45' Vigorito blocca l'ennesima conclusione di Cissè. Al fischio finale è festa in casa valgobbina. La quinta posizione rappresenta un notevole salto per i rossoblù. Che ora osserveranno con piacere il turno di riposo, quindi si prepareranno per chiudere al meglio un girone d'andata nel quale stanno crescendo. Per gioco, classifica ed ambizioni. Fotogallery su   www.giornaledibrescia.it   Impresa rossoblù nNell'immagine grande il tocco con il quale Omar Torri realizza il gol dell'ex che vale il momentaneo 2-0; più a destra il pallone calciato da Inglese si infila alle spalle di Offredi. Qui sopra, un'uscita di Vigorito nel traffico ed un controllo di Mandelli, trascinatore in fase difensiva (fotoservizio Reporter)</testo>
					</articolo>

					<articolo>
						<titolo>Articolo 35: IL MISTER Gianluca Festa 'Gran primo tempo poi è subentrata la stanchezza'</titolo>
						<testo>BERGAMOAveva iniziato la settimana come peggio non si poteva, con la sconfitta interna con il Cuneo, ma la chiude alla grande. Sul volto di Gianluca Festa si legge la grande soddisfazione per aver bissato la vittoria con il Lecce: 'Abbiamo giocato tre partite molto dispendiose in otto giorni e quella di mercoledì con il Lecce è stata una faticaccia a livello mentale. Oggi alla distanza l'abbiamo pagato, ma le grandi parate di Vigorito ci hanno consentito di ottenere un risultato davvero prezioso. Del resto il portiere è lì apposta per parare, non per fare lo spettatore'. Per quasi mezz'ora, in avvio, si era però visto un gran bel Lumezzane: 'Sin quando abbiamo mantenuto la lucidità - commenta il mister - la squadra ha giocato proprio come piace a me: palla a terra, tagli, verticalizzazioni, con i due attaccanti che hanno saputo duettare al meglio. Poi, con il passare dei minuti, l'AlbinoLeffe ci ha messo sempre più in difficoltà. Ha accorciato le distanze prima dell'intervallo nella ripresa si è reso più volte pericoloso. Abbiamo sofferto e siamo anche stati un po' fortunati, ma questo fa parte della storia di ogni campionato. A volte ti va bene a volte male. Certo è che sono tre punti importantissimi, che vengono dopo l'impresa con il Lecce e ci fanno acquisire ulteriore autostima'. A Bergamo il Lumezzane ha giocato con uno schieramento molto offensivo, con due esterni come Baraye e Pintori e le due punte. 'Ho dovuto ritoccarlo in corsa perché stavamo soffrendo un po' troppo. Pintori ha accusato la fatica di tante partite giocate in pochi giorni dopo una lunga inattività, Baraye deve ancora calarsi nel ruolo. L'aveva fatto molto bene mercoledì, oggi ha avuto qualche difficoltà in più, ma è un esperimento che andava fatto e sul quale lavoreremo ancora'. Il mister ha però qualche appunto da muovere alla difesa: 'È il secondo gol che prendiamo in pochi giorni da cross che arrivano in area. A volte bisogna saper marcare anche a uomo ed in questo senso dobbiamo migliorare'. Ma il dolce di questa vittoria cancella in fondo anche gli aspetti negativi di questa partita. 'Credo che la giornata di riposo - conclude Festa - giunga a proposito. Dopo tutta questa serie di impegni abbiamo bisogno di tirare il fiato. Cercheremo tuttavia di mandare in campo anche mercoledì in Coppa Italia con il Bassano un undici competitivo. Non vogliamo fare figuracce'. Sergio Cassamali</testo>
					</articolo>

					<articolo>
						<titolo>Articolo 36: IL BOMBER Omar Torri 'Non ho esultato ma il gol vale tanto per noi'</titolo>
						<testo>BERGAMOUn sol gol nelle prime sette giornate, tre nelle ultime tre. Omar Torri si è sbloccato e con lui il Lumezzane. 'È stata una gran bella settimana - commenta il bomber rossoblù, accolto con grande affetto dal suo ex pubblico -. Adesso mi sento bene fisicamente e mi riescono le cose di sempre. Il gol qui a Bergamo? Non ho esultato per un senso di rispetto verso la gente che qui mi ha voluto bene. Conosco tutti all'AlbinoLeffe e sono ancora legato a questo ambiente, al quale penso di aver dato qualcosa e ricevuto molto'. Il Lumezzane ha ritrovato i gol degli attaccanti ed ora può guardare davvero in alto: 'L'intesa tra me ed Inglese si sta sempre più affinando, anche perché ora giochiamo più vicini e tutto diventa più facile. Mi spiaceva per lui che faticava a sbloccarsi, ora sta raccogliendo il frutto dei tanti sacrifici che ha fatto'. Non c'è partita facile in questo campionato, anche se tutto pareva in discesa per il Lumezzane dopo l'iniziale 2-0. 'In effetti abbiamo sofferto parecchio alla fine del primo tempo e per buona parte della ripresa. Sapevo del resto che loro hanno tanta freschezza ed energia e mettono sempre in campo tutto quel che hanno. Corrono e non si stancano mai. Noi abbiamo risentito delle fatiche sostenute mercoledì con il Lecce e non siamo stati brillanti nella seconda parte di gara, ma ce l'abbiamo fatta ed è quel che conta'. Ora anche la classifica comincia a sorridere. 'Questo successo ha dato davvero un senso alla nostra vittoria di mercoledì con il Lecce. È chiaro che possiamo e dobbiamo ancora migliorare ma, secondo me, il turno di riposo giunge a puntino per rimettere un po' di benzina nelle gambe dopo tanti impegni ravvicinati. Ci voleva'. Pala, il tecnico dell'AlbinoLeffe, è ovviamente rammaricato per il risultato finale, ma il suo commento è obiettivo. 'Non dobbiamo prendercela con l'arbitro, che ha annullato un gol forse regolare ad Andrea Belotti, quanto con noi stessi, perché abbiamo regalato il primo quarto d'ora al Lumezzane. Che, da squadra di valore com'è, ne ha approfittato. Ci siamo svegliati solo dopo un po' di tempo. Secondo me, avremmo comunque meritato il pareggio, perché abbiamo costruito diverse occasioni ed il loro portiere ha fatto numerosi interventi. Mi spiace soprattutto per Cissè, perché è da qualche settimana che sta giocando ad alti livelli e si meriterebbe il gol'.s. cass.</testo>
					</articolo>

					<articolo>
						<titolo>Articolo 37: FERALPISALÒ2 PORTOGRUARO2 </titolo>
						<testo>FERALPISALÒ (4-3-3) Gallinetta; Tantardini, Leonarduzzi, Malgrati, Cortellini; Finocchio (25' st Fabris), Ilari, Schiavini (9' st Milani); Bracaletti, Montella (30' st Miracoli), Tarana. (Chimini, Falasco, Caputo, Bentoglio).  Allenatore: Remondina. PORTOGRUARO (4-3-1-2) Tozzo; Zampano (7' st Licata) , Patacchiola, Blondett, Moracci; Coppola, Sanpietro (17' st Salzano), Martinelli; Cunico; Della Rocca, Corazza. (Bavena, Chesi, Herzan, Rolandone, Magrassi).  Allenatore: Madonna. Arbitro Adduci di Paola. Reti pt 9' Bracaletti, 13' Della Rocca; st 38' Tarana, 47' Della Rocca. Note Giornata nuvolosa, terreno in buone condizioni. Spettatori 400 circa. Ammoniti Cortellini, Montella, Moracci, Della Rocca e Cunico. Calci d'angolo: 9-5 per la FeralpiSalò. Recupero: 1' e 3'.</testo>
					</articolo>

					<articolo>
						<titolo>Articolo 38: NUMERI CONTRO Il Turina non è amico: solo una vittoria in cinque gare </titolo>
						<testo>SALÒDall'allergia al segno X alla pareggite. Campionato dai due volti per la FeralpiSalò, che nelle prime sette gare aveva ottenuto tre vittorie (Pavia, Reggiana e Tritium) e quattro sconfitte (Trapani, Cremonese, Lumezzane e Como), ma non aveva mai pareggiato. Gian Marco Remondina parlava di una squadra che non voleva accontentarsi e che preferiva vincere una partita e perderne due piuttosto che pareggiarne tre consecutivamente. Dal 28 ottobre, però, il vento è cambiato e i gardesani hanno conquistato tre pareggi di fila contro Virtus Entella, AlbinoLeffe e Portogruaro. Vista come è andata la gara di ieri, però, la Feralpi sembra ora soffrire di allergia verso la vittoria. Ed è proprio il successo al Turina che manca di più ai gardesani. In cinque partite giocate davanti ai propri spettatori, i verdeblù hanno ottenuto una vittoria (Reggiana), due pareggi (Entella e Portogruaro) e due sconfitte (Trapani e Como). I tre punti sono arrivati solamente contro la Reggiana grazie a Finocchio, autore della doppietta che ribaltò l'iniziale svantaggio realizzato da Ardizzone.  Quel successo però è datato 23 settembre: sono passati due mesi, un'eternità per una squadra che deve proprio sfruttare il fattore casalingo per cercare di raggiungere la salvezza. Il prossimo impegno al Turina è il 2 dicembre, contro il Lecce, e non sarà facile invertire questa tendenza.e. p.</testo>
					</articolo>

					<articolo>
						<titolo>Articolo 39:  LegaPro 1 FeralpiSalò, finale amaro: Della Rocca butta giù i gardesani A pochi secondi dalla fine del match il Portogruaro raggiunge il pari Ai verdeblù non bastano i gol di Bracaletti e Tarana per risalire la china</titolo>
						<testo>SALÒBeffata a dieci secondi dalla fine. Domenica amara per la FeralpiSalò, che contro il Portogruaro assapora il successo fino al novantaduesimo, ma poi viene raggiunta ed è costretta ad uscire dal campo con un sol punto in saccoccia. E dalla soddisfazione per il successo passa alla rabbia e alla delusione per un'occasione gettata alle ortiche. Eppure la FeralpiSalò fa tutto bene e per la prima volta riesce a giocare novanta minuti senza commettere errori. Ma i gardesani non fanno i conti con i minuti di recupero, tre, abbastanza per permettere al Portogruaro di pareggiare. Così, come in 'Sliding Doors', il campionato della FeralpiSalò cambia in un attimo. Il gol dei veneti condanna i gardesani, che invece di spiccare il volo verso la metà della classifica, si ritrovano di nuovo in zona play out, davanti solo a Tritium, AlbinoLeffe e Treviso, seppur in compagnia di Cuneo, Reggiana e Cremonese. Trovarsi in questa situazione proprio all'inizio di una settimana così delicata non è il massimo della vita. Mercoledì i salodiani affronteranno la trasferta di Bolzano per giocare il recupero contro il Südtirol, che ieri ne ha prese quattro dal Trapani; domenica quella di Carpi, contro la seconda in classifica; sette giorni più tardi al Turina arriverà il Lecce. Ed il club di Giuseppe Pasini rischia di ritrovarsi fra due settimane con una classifica più complicata di quanto non lo sia ora. Per questo contro il Portogruaro avrebbe dovuto vincere e per questo quei secondi finali rischiano di pesare sul futuro della stagione. La gara inizia bene per la FeralpiSalò, che si porta in vantaggio al 9' grazie ad una splendida rovesciata di Bracaletti sugli sviluppi di un calcio d'angolo battuto da Tarana. Quattro minuti più tardi, però, Della Rocca approfitta di una sciagurata uscita di Gallinetta per colpire di testa e pareggiare. Nella ripresa, dopo un netto predominio dei gardesani, ecco il meritato 2-1 siglato al 38' da Tarana, che dopo aver fallito occasioni su occasioni con un potente sinistro batte Tozzo. A questo punto l'errore degli uomini di Remondina è quello di ritenere chiusa la gara. Ed al 47' arriva la doccia fredda: cross di Cunico dalla sinistra e colpo di testa di Della Rocca, la palla che prima sbatte sul palo e poi torna tra i piedi dello stesso numero nove, che indisturbato realizza il 2-2. Nell'occasione la difesa della FeralpiSalò è però inguardabile, perché già al momento del cross tre giocatori del Portogruaro sono liberi in mezzo all'area; quindi, quando la sfera colpisce il palo, tutti i verdeblù restano immobili sulle proprie posizioni e nessuno accenna al benché minimo intervento. Un errore che in una sfida così importante ed a pochi secondi dal triplice fischio la squadra di Remondina non può proprio commettere. E questa non è inesperienza, ma solo disattenzione. Contro il Südtirol il tecnico dei gardesani recupererà Castagnetti, ieri squalificato. Una buona notizia, perché l'esperimento di Ilari regista con Schiavini interno sinistro non ha convinto e l'inserimento di Milani al 9' della ripresa lo conferma. L'impressione è che mercoledì si vedrà una diversa FeralpiSalò, anche perché Remondina sembra orientato ad affidarsi al turn over, per poter così far respirare qualche giocatore che non è al meglio della forma. Difficile capire però se il tecnico deciderà di privarsi di Bracaletti, che nella sfida contro il Portogruaro è stato tra i migliori in campo e sta lentamente tornando alla forma migliore. In ogni caso il club gardesano deve dimenticare alla svelta questo pareggio e preparare al meglio le prossime sfide, che sono decisive. Per evitare ulteriori beffe, però, sarà necessaria una maggior concentrazione. Fotogallery su   www.giornaledibrescia.it   Continui cambi di fronte nPartita vivacissima con quattro gol, numerose occasioni e parecchie recriminazioni. Qui sopra, il gol dell'1-0 di Bracaletti in acrobazia; appena sopra, l'esultanza di Tarana dopo il 2-1 segnato con un gran sinistro (foto grande in alto). Nell'immagine grande in basso, la doccia fredda di Della Rocca a pochi attimi dalla fine (fotoservizio Reporter/Domini)</testo>
					</articolo>

					<articolo>
						<titolo>Articolo 40:  Remondina: ottima la nostra gara Un vero peccato per i 2 punti persi </titolo>
						<testo>SALÒL'amarezza è tanta, ma Gianmarco Remondina preferisce guardare gli aspetti positivi. Preferisce guardare prestazione, carattere, gioco espresso dalla FeralpiSalò. Insomma, firmerebbe perchè la squadra giocasse sempre così, certo che non sempre il destino avverso porterebbe via tre punti all'ultimo minuto. 'Sono due punti persi, non ci piove - afferma il tecnico gardesano - ma abbiamo fatto un'ottima partita: se avessimo vinto non ci sarebbe stato nulla da dire. Il risultato è importante per valutare una gara, ma bisogna guardare anche alla prestazione. Abbiamo espresso un ottimo calcio, siamo delusi perché ci siamo fatti sorprendere a 10'' dalla fine. Ci sono mancate l'esperienza, la furbizia e anche un pizzico di fortuna per chiudere la partita, tutto lì. Dobbiamo continuare su questa strada, farei la firma per giocare sempre così'. Difficile, però, non ripensare a quell'ultimo minuto di recupero: 'Dovevamo essere aggressivi fin dall'inizio dell'azione, perché col rinvio sbagliato del portiere avevamo l'occasione di andare a segnare il terzo gol. Poi il pallone di Cunico era verticale e facilmente leggibile. Pazienza. Accetto l'errore della squadra e non rimarco quello dell'arbitro in apertura'. Certo è che i cambi hanno dato la spinta in più alla FeralpiSalò: 'Significa che c'è la mentalità giusta. Chi entra deve dare qualcosa in più, perché spesso le gare si decidono negli ultimi 20 minuti. Tutti sono allo stesso livello, ora che abbiamo tanti impegni ravvicinati faremo altro turn over. Ilari regista? È stato positivo, così come Schiavini, che non giocava così tanto da tre mesi. Avere più opzioni è fondamentale, vedremo di far respirare anche qualcun altro a Bolzano'. Non troppo soddisfatto del pareggio pure Armando Madonna, tecnico del Portogruaro: 'Ci abbiamo sempre creduto, ma sicuramente non abbiamo mostrato una grande intensità. Però abbiamo gestito bene l'incontro, pur con tanti giovani in campo. Potevamo fare di più, ma raggiungere il pari all'ultimo secondo dà comunque gioia'. f.ton.</testo>
					</articolo>

					<articolo>
						<titolo>Articolo 41:  Le interviste Pasini: 'Solo a Salò non fischiano rigori come questi' </titolo>
						<testo>SALÒLa rabbia si mischia alla delusione, la pacatezza lascia spazio all'ironia, il sorriso diventa un'espressione incupita. Giuseppe Pasini, presidente della FeralpiSalò, non riesce a trattenere il proprio disappunto e attacca l'arbitro Adduci di Paola dopo il pareggio interno con il Portogruaro.  'Noi abbiamo preso due gol da polli, ma il direttore di gara è stato semplicemente scandaloso'. Questo il sunto del pensiero del numero uno verdeblù, che fatica a digerire quel 2-2 arrivato a 10 secondi dalla fine, ripensando ad un match che avrebbe potuto prendere una piega diversa fin dall'inizio. 'Pur con i nostri errori avremmo meritato di vincere - dice Pasini - e l'arbitraggio, ripeto, è stato scandaloso. Non capisco come mai quando andiamo a giocare fuori casa i rigori li concedono, come accaduto a Lumezzane, e a Salò no. Dopo 10 minuti c'era un penalty per fallo su Montella e l'espulsione del portiere; la gara sarebbe stata completamente diversa. Regaleremo degli occhiali al direttore di gara...'. Una battuta che comunque non smorza i toni di una contestazione in piena regola. Poi arriva la disamina sul match contro i veneti: 'Il bicchiere è sicuramente mezzo vuoto, perché avremmo meritato il successo ed i due punti in più sarebbero stati fondamentali per la nostra classifica. Abbiamo fatto due gol di pregevole fattura, ma soffriamo troppo dietro. Fatichiamo sulle palle alte, il portiere è stato indeciso: abbiamo preso due gol da polli, ripeto anche questo, la difesa è stata la nostra forza l'anno scorso'. I giocatori gardesani non entrano nel merito, ma parlano di problemi generali. Così Emiliano Tarana, autore del 2-1: 'Ci piace molto attaccare, creiamo 6-7 occasioni per ogni gara. Ma in fase difensiva dobbiamo migliorare, tutti insieme, non solo i giocatori della retroguardia. Nel primo tempo abbiamo faticato perché loro erano molto stretti, le linee erano ravvicinate e non avevamo profondità. Poi sono calati e abbiamo fatto meglio, il successo sarebbe stato meritato'. Andrea Bracaletti ha ritrovato la rete dopo più di due mesi, ma non può gioire: 'Il gol è un fattore secondario, l'ho sempre detto. Contava vincere per la classifica. Il pari all'ultimo non è solo sfortuna, dobbiamo essere più attenti e cinici, perché in campionato conta questo, non il bel gioco'. Per Giorgio Schiavini un rientro amaro: 'Peccato, la vittoria sarebbe stata giusta. La mia gara? Ho fatto una buona prestazione, ma sono molto esigente. So che posso fare di più, ma devo mettere qualche minuto nelle gambe'. f.ton.</testo>
					</articolo>

					<articolo>
						<titolo>Articolo 42: ATLETICO MONTICHIARI2 PERGOLETTESE1 </titolo>
						<testo>ATLETICO MONTICHIARI (5-3-2) Viola; E. Martinelli, Coly (1' st Bani), Andriani, Anelli, Guglieri; Trajkovic  (29' st Alberti), Micheloni, Pagani; Lorenzi, Bosio  (38' st Angioletti).  Allenatore: Torresani. PERGOLETTESE (4-3-1-2) Steni; Filippini (31' st Pantaleoni), Davini, Scietti, Marinoni; Milani (25' st Cambielli), Tacchinardi, Zanola (32' st Guerci); S. Martinelli; Chiurato, Amodeo. Allenatore: Venturato. Arbitro Sassoli di Arezzo. Reti pt 25' Chiurato; st 4' Lorenzi (rig.), 32' Bosio. Note spettatori 300 circa. Ammoniti Trajkovic, Andriani, Bani, Guerci e Scietti. Angoli 11-3 per la Pergolettese. Recupero 3' e 5'.</testo>
					</articolo>

					<articolo>
						<titolo>Articolo 43: IL CASO Maglietta in favore di Speziale: ora la parola passa alla Procura </titolo>
						<testo>ROMAIl Procuratore Federale della Figc, Stefano Palazzi, apre oggi un fascicolo in merito al gesto di Pietro Arcidiacono, 24enne catanese giocatore della Nuova Cosenza, che sabato, esultando dopo aver segnato un gol nella partita di Serie D (girone I) Sambiase-Nuova Cosenza, ha mostrato una t-shirt con la scritta 'Speziale innocente'. La scena è andata anche in onda su RaiSport che riprendeva la gara. Speziale è uno dei due ultrà del Catania condannati per omicidio preterintenzionale, con sentenza passata in giudicato, per la morte dell'ispettore capo di polizia Filippo Raciti avvenuta il 2 febbraio 2007 durante gli scontri allo stadio catanese prima del previsto derby col Palermo (che poi non fu disputato). Speziale è stato condannato a 8 anni di reclusione con sentenza confermata in Cassazione giovedì scorso e si trova ora in carcere.</testo>
					</articolo>

					<articolo>
						<titolo>Articolo 44:  Torresani: 'Rinforzare la difesa ha dato frutti' 'L'espulsione? Ho detto all'arbitro che viste le sue scelte non ero disposto a collaborare'</titolo>
						<testo>MONTICHIARIUna vittoria, quella dell'Atletico Montichiari, con dedica speciale al suo vicepresidente, Luca Macobatti, che sabato ha perso il padre Ruggero. Ma anche un successo per ribadire che cercando un po' di continuità, si rischia di fare anche una gran bella figura. 'Non era una gara semplice e lo sapevamo - ha raccontato a fine partita il mister, Marco Torresani -, tanto che ho deciso di rafforzare in partenza la difesa. Eravamo sicuri che questa disposizione tattica avrebbe creato qualche scompenso, ma non avevamo tanta scelta. Nel primo tempo, nonostante qualche occasione, abbiamo subìto il gol, poi nella ripresa c'è stata una grande reazione da parte della squadra. L'ingresso di Bani ha certamente migliorato il nostro gioco, ma nel complesso la prova è stata ottima da parte di tutta la squadra. Cosa ho detto all'arbitro per essere espulso alla fine del primo tempo? Lui mi aveva chiesto collaborazione nel tenere... a bada la panchina, io rientrando negli spogliatoi gli ho solo detto che non ero disposto a collaborare con lui viste le sue scelte'. Ettore Guglieri, in assenza dello squalificato Catalano, ha indossato la fascia di capitano per tre gare. 'Questa partita ha dimostrato che siamo in grado di lottare con tutte - ha spiegato il terzino -: abbiamo fatto vedere di saper tenere testa a una squadra come la Pergolettese, partita per fare un campionato di punta, completamente diverso dal nostro. Nel secondo tempo soprattutto abbiamo fatto della cattiveria e della concentrazione le nostre armi vincenti, di solito pecchiamo soprattutto in questo'. Nella difesa risistemata c'era anche Elia Martinelli, che racconta: 'La partita poteva finire in tutti i modi, noi siamo scesi in campo con la mentalità giusta. Se la difesa a cinque può essere riproposta? Forse sì, anche se ovviamente bisogna lavorarci su, tanto che al momento io mi trovo meglio a giocare a quattro. Ma nel finale era indispensabile mantenere il risultato e la linea difensiva davanti a Viola doveva essere molto attenta: questo 2-1 può essere un ottimo punto di partenza per trovare un po' di continuità nei risultati'.c. c.</testo>
					</articolo>

					<articolo>
						<titolo>Articolo 45:  Serie D Davanti a una grande il Montichiari si riscopre grande Ospitando la Pergolettese seconda forza del torneo, la squadra  si è ritrovata e ha vinto rimontando una rete di svantaggio</titolo>
						<testo>MONTICHIARIDue settimane. Quelle che vanno dall'1-1 con il Sankt Georgen, certo non la più forte del girone B, al 2-1 di ieri sulla Pergolettese seconda forza del campionato. Così l'Atletico Montichiari versione casalinga si riscopre grande e al Romeo Menti dà scacco matto ai cremaschi, ribaltando nella ripresa lo 0-1 maturato del primo tempo. La squadra di Marco Torresani fa intendere perciò di aver digerito il ko di domenica scorsa contro l'Alzano Cene, e beffa un avversario che lascia nella Bassa la prima chance di raggiungere la Caronnese (a sua volta fermata da un 1-1) in vetta. I rossoblù (in maglia bianca con bande), orfani dello squalificato Catalano (ieri scontava l'ultima giornata) e dell'infortunato Zagari puntano sulla difesa a 5 nella prima parte di gara, trovando in Bani il risolutore a inizio ripresa, col rigore conquistato (e poi realizzato da Lorenzi). Una prestazione complessiva che convince, con la squadra a dimostrare di saper tenere 90 minuti - cosa in cui aveva in precedenza mostrato qualche difficoltà - e realizzare a fronte di tante occasioni create. La Pergolettese, che non può schierare la terza punta Bertazzoli (infortunatosi nella rifinitura di sabato), va alla ricerca del pareggio anche al 94', ma trova un Viola prontissimo. Insomma, una vittoria più che meritata per l'Atletico che, partito con il 5-3-2 perché fondamentale era anzitutto non perdere, riesce a costruire il terzo successo casalingo della stagione. Il primo tempo vede il Monti inaugurare al 9' il tabellino: cross di Martinelli dalla destra, colpo di testa di Bosio, facile preda di Steni. La risposta ospite arriva sei minuti più tardi con Amodeo, che prova a girare di tacco la punizione di Zanola trovando però la parata di Viola. L'occasione più nitida per i rossoblù arriva al 20': Bosio fa tutto da solo facendosi spazio e spara impegnando l'estremo difensore cremasco in tuffo (con pallone deviato sulla traversa); sul conseguente angolo ancora il numero 10 devia di testa - senza fortuna - il traversone di Micheloni. La Pergolettese si fa largo al 23', quando Milani calcia addosso a Viola un ottimo passaggio di Amodeo; meno di 60 secondi dopo è Milani dal limite a impegnare in tuffo Viola. Il vantaggio degli ospiti arriva al 26' con Chiurato che, su angolo di Zanola, si fa trovare pronto al limite insaccando con un rasoterra. Dopo aver chiuso il primo tempo con una rovesciata di Lorenzi (e aver perso per proteste Torresani allontanato dalla panchina), il Montichiari domina l'avvio della ripresa. Bosio va in rete al 3', ma si vede annullato il gol per fuorigioco. E dopo un minuto Scietti atterra Bani sotto gli occhi di Sassoli, che assegna il rigore: dagli undici metri Lorenzi non sbaglia. Bosio però vuole partecipare alla festa e, dopo le due occasioni tra il 7' e il 27', fa centro al 32': il cross lungo di Micheloni è perfetto e il numero 10, con un rasoterra supera Steni. Alla Pergolettese che non s'arrende, non bastano le due sparate del neoentrato Guerci: Viola fa buona guardia e i monteclarensi vincono la gara che pareva impossibile. Le prossime partite saranno con Olginatese e Caronnese: urgono conferme. Fotogallery su   www.giornaledibrescia.it</testo>
					</articolo>

					<articolo>
						<titolo>Articolo 46: VALLÉE D'AOSTE0 CASTIGLIONE0 </titolo>
						<testo>VALLÉE D'AOSTE (4-4-2) Frattali, Furno, Di Dio (25' pt Isoardi), Amato, Benedetto, Emiliano, Kanoutè, Nocciola, Finato, Aracri (15' st Hernandez), Cuneaz (34' st Bravati). (Costantino, Enrico, Panepinto, Raimondi). Allenatore: Carbone.  CASTIGLIONE (4-2-3-1) Bason, Marongiu, Pini, Sandrini, Solini, Notari, Prevacini, Chiazzolino (8' st Mangili), Ferrari, Faroni (5' st Tonani), Talato (25' st Radrezza). (Iali, Borghetti, Avanzini, Maccabiti). Allenatore: Ciulli.  Arbitro Piccinini di Forlì.  Note Ammoniti Emiliano, Kanoutè, Pini. Angoli 4-4. Recuperi 1' e 3'.</testo>
					</articolo>

					<articolo>
						<titolo>Articolo 47: SEREGNO3 DARFO BOARIO1 </titolo>
						<testo>SEREGNO (4-4-2) Maggioni, Vangi, Gritti, Borin, Viganò, Cardinio, Gestra, Selvatico (st 39' Pellegata), Di Lauri, Giangaspero (st 25' Samaden), Marin (st 42' D'Ascanio). Allenatore: Aquilante. DARFO BOARIO (3-5-2) Pansera, Mutti (st 12' Ragnoli), Baresi, Giorgi, Muchetti, Pasqua (st 12' Mattei), Scokajic (pt 43' Varas), Santinelli, Salomoni, Piantoni, Galelli. Allenatore: Nember.  Arbitro Miele della sezione di Torino. Reti Pt 11' Selvatico, 35' Selvatico (rig.), st 18' Cardinio, 23' Santinelli. Note  Ammoniti: Pasqua, Giangaspero, Borin, Marin, Vangi. Calci d'angolo 10 a 8 per il Seregno. Recupero: 1' e 4'.</testo>
					</articolo>

					<articolo>
						<titolo>Articolo 48:  LegaPro 2 Castiglione più realista che capolista In casa della Vallée d'Aoste penultima, ci prova, reclama due rigori, poi s'accontenta</titolo>
						<testo>SAN GIUSTO CANAVESELa prima uscita da capolista per il Castiglione non è un granché, ma in un torneo che stenta a scegliere una regina, è bene non buttare via nulla; nemmeno un punto in casa della penultima. È il senso dello 0-0 contro la Vallée d'Aoste, destinata a risollevarsi dopo la rianimazione d'emergenza impostata da Benito Carbone, tanto fantasioso da calciatore, quanto concreto da allenatore. Il risultato è specchio fedele della necessità del team locale di essere brutto ma mobile (in classifica soprattutto) e della solidità che Ciulli ha sempre considerato come fattore primario del suo Castiglione. La capolista ci prova a fare... la capolista, e parte forte: per 25' la Vallée d'Aoste se ne sta in trincea, ma Faroni e Ferrari non fanno male. Soprattutto, al 24', è Chiazzolino a impegnare col piattone Frattali, dopo servizio nello stretto di Ferrari. Il Castiglione, comunque, non rinnega nemmeno la propria trazione posteriore: manca Iali? Bason, suo sostituto, vola sulla conclusione da 20 metri di Kanoutè, facendosi interprete della miglior parata del match.  Il saliscendi, per la verità nemmeno troppo convinto, lascia spazio nella ripresa a un valzer lento: le squadre trotterellano, i locali sognano il colpaccio per 20', poi abbassano il baricentro, scegliendo la via dell'armistizio. Che il Castiglione sottoscrive, ma non senza recriminazioni: Radrezza va giù in area al 36' st, Furno colpisce di mano al 46' st su conclusione da fuori. In entrambi i casi niente rigore. Il dubbio resta sulla decisione dell'arbitro, non sulla bontà di un pareggio assolutamente giusto.</testo>
					</articolo>

					<articolo>
						<titolo>Articolo 49: IL PRESIDENTE BANDINI Cambiare certe convinzioni, a partire dal modulo </titolo>
						<testo>SEREGNO'Nember è e rimane l'allenatore del Darfo. Ma, a questo punto, è chiaro che qualcosa deve cambiare'. Ennio Bandini, presidente del Darfo Boario, a fine gara blinda il mister. 'L'allenatore non è in discussione, ma certe scelte o certe convinzioni vanno riviste: oggi la squadra ha mostrato di avere dei limiti oggettivi e di non riuscire a supportare questo modulo di gioco. È inutile che continuiamo a dire che giochiamo bene: contano i punti in classifica e se si va avanti di questo passo si retrocede'. Sotto accusa c'è il coraggioso 3-4-3 di Nember che fin qui ha alternato prestazioni convincenti ad altre decisamente insufficienti. In 14 gare, il Darfo ha rimediato 3 vittorie, 5 pareggi e 6 sconfitte, segnando 17 reti (uno dei peggiori attacchi del girone) e incassandone 20. Nember, a fine gara, appare più rassegnato che arrabbiato: 'Non riesco a spiegarmi una prestazione così. Abbiamo subìto gol su indecisioni difensive incredibili e abbiamo creato diverse palle-gol che non siamo riusciti a mettere dentro'. Abbiamo visto un po' di tensione in campo tra i giocatori... 'È vero: purtroppo quando non c'è tranquillità succede, ma dobbiamo essere bravi a rimettere in ordine le idee e a ritrovare il giusto equilibrio'. Lei si sente in discussione? 'È chiaro che i risultati non parlano a mio favore: ma in quello che faccio metto sempre il massimo dell'entusiasmo e della professionalità e non ho alcun rimorso di coscienza'.gabo</testo>
					</articolo>

					<articolo>
						<titolo>Articolo 50:  Darfo Nuovo ko: la crisi è aperta ma per ora Nember resta in sella Un'altra prova sconcertante dei neroverdi, liquidati nettamente a Seregno. La società conferma la fiducia al tecnico, ma vuole una svolta</titolo>
						<testo>SEREGNOIl disastro è servito e la crisi è aperta. Ma, per ora almeno, Nember non si tocca. Il Darfo in caduta libera non trova più la cordicella per aprire il paracadute: a Seregno affonda per 3 a 1 e torna a casa con le ossa rotte, le idee più confuse che mai e le sabbie mobili dei play out ormai fino al collo. Contro la (piccola) armata condotta dal 'genietto' Selvatico, Baresi e compagni hanno offerto una prestazione sconcertante (ma non la peggiore della stagione). Ma stavolta sul banco degli imputati finisce anche Gigi Nember. L'inedito 3-5-2 senza Capelloni e Colombi (infortunati) e con una mediana formata da Muchetti, Santinelli, Pasqua, Scokajic e Salomoni, ha fatto acqua da tutte le parti: ai difensori sono saltati i nervi e il reparto è crollato in maniera imbarazzante. E pensare che la prima occasione è proprio per il Darfo con Salomoni che al 6' sgancia un missile da 40 metri che si stampa sulla traversa. Dopo 5' il Seregno passa: Selvatico calcia dal limite e la palla (complice forse una deviazione) si insacca alle spalle di Pansera. Al 18' potrebbe arrivare il pareggio: angolo di Piantoni, testa di Galelli, ma Gestra salva di petto sulla linea di porta. Al 21' è ancora il Darfo a sfiorare il gol: punizione di Piantoni e Galelli sul secondo palo manca il bersaglio. Dopo una conclusione di Scokajic al minuto 24, è Baresi che impegna Maggioni con una bella conclusione dal limite. Ma al 34', arriva il colpo del ko. Baresi scalcia Viganò in area e l'arbitro indica il dischetto: agli undici metri si presenta Selvatico che raddoppia. Nember cambia Scokajic per Varas, ma ad inizio ripresa è un liscio di Mutti che libera Marin davanti alla porta: Pansera smanaccia in angolo. Varas ci prova al 4' con una conclusione dal limite, ma la sfera termina sul fondo. Le accelerazioni di Cardinio mettono a dura prova i riflessi della difesa neroverde che al 18' capitola ancora: Marin fugge a Ragnoli e serve Cardinio che in area ha tempo per controllare, girarsi, far sedere Pansera e infilare sotto la traversa. Lo scatto d'orgoglio del Darfo arriva al 23' col gol della bandiera di Santinelli con una rasoiata da centro area. Al 24' Maggioni si guadagna la pagnotta respingendo d'istinto una conclusione ravvicinata di Piantoni. Il Darfo ci prova ancora, ma perde il baricentro e, sul finire di gara, i padroni di casa potrebbero dilagare con Marin e Pellegata. Finisce a testa bassa: come si riparte? Sergio Gabossi</testo>
					</articolo>

					<articolo>
						<titolo>Articolo 51: SOVERE1 PRO DESENZANO0 </titolo>
						<testo>SOVERE Pedersoli, Donda, Zucchelli, Fenaroli, Romano, Mazzola, Pedersoli E., Legrenzi, Morstabilini, Marchetti (31' st. Limonta), Zanni. All.: Sana. PRO DESENZANO Cancarini, Traversi, Menni, Zampa (42' st. Signorini), Pietta, Danotti, Asbiae, Monese (34' st. Torri), Marzochella, Bignotti, Paghera. All.: Canovo. Rete st 30' Marchetti. Arbitro Caldera di Como.</testo>
					</articolo>

					<articolo>
						<titolo>Articolo 52: GRUMELLESE1 RIG. NUVOLERA0 </titolo>
						<testo>GRUMELLESE Flaccadori, Marenzi, Fumagalli, Trovesi (45' st Ferraiuolo M.), Zenoni, Locatelli, Lavelli (12' st Brevi), Facchinetti, Arrigoni (32' st Tagliente),  Lleshaj, Gusmini. Allenatore: Finazzi.  RIGAMONTI NUVOLERA Trilli, Tamini, Bonsignori (36' st Vernuccio),  Sella, Sberna, Zamboni, Dusini (16' st Comini), Pradella (27' st Crescini), Seck, Panelli, Mocinos. Allenatore: Galletti. Arbitro Zanellati di Seregno. Rete pt 42' Gusmini. Note Espulso Locatelli</testo>
					</articolo>

					<articolo>
						<titolo>Articolo 53: PALAZZOLO1 AURORA TRAV.0 </titolo>
						<testo>PALAZZOLO (4-3-3) Girelli; Abrami, Ondei, Bellotti, Pedroni; Slanzi, Bosetti, Boschiroli (29' st Alushi); Chiari (10' st Raccagni), Donati (34' st Baldassare), Biancospino. (Bianchi, Capoferri, Silvestri, Ouardi). Allenatore: Zobbio. AURORA TRAVAGLIATO (4-3-1-2) Frusconi; Schivalocchi (1' st Piacentini), Pedersini, Cocca, Mosa; Gamba, Messora, Seniga; Andreoletti; Pasinelli (23' st Longhi), Zoppi (1'st Bergamin). (Grassi, Franchi, Ferrari, Bergamin, Alberti). Allenatore: Nicolini. Arbitro Massari di Lodi.  Rete pt 42' Slanzi. Note Pomeriggio variabile, temperatura fresca. Terreno in discrete condizioni. Corner 6 a 4. Recupero 1' e 3'. Spettatori circa 150. Ammoniti Schivalocchi, Slanzi, Pedersini.</testo>
					</articolo>

					<articolo>
						<titolo>Articolo 54: OSVALDO ZOBBIO 'Un po' di sofferenza ma la squadra cresce' </titolo>
						<testo>PALAZZOLO Mister Zobbio rimane a lungo negli spogliatoi: il tecnico vive intensamente non solo i 90', ma anche il dopogara, prima di analizzare la partita: 'Bene il primo tempo, certo solo una rete di vantaggio fa sempre soffrire, ed in questo dovremo saper crescere. Nella ripresa abbiamo avvertito un po' di stanchezza, e un pizzico di fortuna ci ha salvati con il palo di Piacentini. Succede, quando non metti al sicuro il risultato quando puoi. Ma vedo la squadra crescere di domenica in domenica'. mat. bel.</testo>
					</articolo>

					<articolo>
						<titolo>Articolo 55: ALDO NICOLINI 'C'è molto da lavorare ma resto fiducioso' </titolo>
						<testo>PALAZZOLO La sigaretta solitaria dopo la gara è quella dei tempi di Rudiano, così come la determinazione nel voler subito correggere gli errori visti in campo. Così Aldo Nicolini: 'Nel primo tempo siamo mancati, col loro gol nato da un inserimento non coperto. Nella ripresa abbiamo fatto meglio, ma alla mia squadra voglio chiedere lo stesso atteggiamento lungo l'arco dei 90'. Il palo poi questa volta ci ha detto male. Abbiamo ancora molto da lavorare, ma continuo ad essere fiducioso'. mat. bel.</testo>
					</articolo>

					<articolo>
						<titolo>Articolo 56:  La Pro Desenzano sciupa un rigore Il Sovere ringrazia e si prende 3 punti </titolo>
						<testo>SOVERE (BG) Seconda vittoria consecutiva per il Sovere, che nel doppio confronto con le bresciane (sette giorni fa aveva fatto risultato pieno a Piamborno contro il Vallecamonica) incassa sei punti e supera in classifica proprio i gardesani. Il guizzo di Marchetti alla mezzora della ripresa regala ai gialloverdi il successo dopo un match duro e combattuto, ma il protagonista della giornata è senza dubbio Pedersoli. Il portiere al 40' del primo tempo infatti neutralizza un penalty e salva il risultato. Bene i bresciani a centrocampo e nelle ripartenze, brava la difesa bergamasca a contenere e chiudere. Partono subito forte i padroni di casa: al 3' Morstabilini, servito da una sventagliata di Donda ci prova, ma la difesa intercetta. Dopo dieci minuti è Marchetti a tirare, conclusione debole parata senza problemi. Al quarto d'ora il primo grande intervento di Pedersoli. Bomba di Marzochella e deviazione in corner con i pugni. Al 25' i bresciani hanno l'occasione d'oro ancora col numero 9, il bomber però a tu per tu col portiere spara alle stelle. Al 40' fallo in area di Zucchelli su Menni, l'arbitro non ha dubbi e indica il dischetto. Dai 16 metri si presenta il solito Marzochella, ma Pedersoli si supera e para. Ripresa con i ritmi alti, Sovere più veloce e avversari costretti a contenere. Al 25' gol annullato al Desenzano per un fuorigioco. Marzochella raccoglie la punizione di Danotti carambolata sul palo e appoggia in rete, ma l'assistente alza la bandierina. Tre minuti più tardi la chance capita a Morstabilini, tiro potente da vicino e grande risposta di Cancarini. Sovere in vantaggio alla mezz'ora. Azione in velocità sulla, Zanni dà palla a Fenaroli che gira immediatamente a Marchetti, conclusione di prima a girare e palla dentro.</testo>
					</articolo>

					<articolo>
						<titolo>Articolo 57:  Rigamonti, occasione (e partita) perduta a Grumello Sotto nel primo tempo, la squadra di Galletti non approfitta della superiorità numerica</titolo>
						<testo>GRUMELLO DEL MONTE (BG) Bergamasca fatale anche per la Rigamonti Nuvolera, che segna il passo in casa della Grumellese: i locali cercano il vantaggio senza scomporsi, lo ottengono e riescono poi a gestire il match nonostante metà tempo giocato in inferiorità numerica. Si comincia con la Grumellese in attacco, ma i bergamaschi mostrano qualche imprecisione nell'ultimo tocco. Di contro gli ospiti ben si chiudono, cercando di pungere in contropiede, cosa che quasi riesce già all'8', salvo una colossale indecisione di Mocinos a un piede e mezzo dalla riga di porta. Man mano che passano i minuti i padroni di casa prendono in mano la squadra, e le occasioni arrivano di conseguenza: alla mezz'ora Trovesi ci prova da fuori trovando la gran risposta di Trilli. Pochi secondi dopo, bella iniziativa sull'ala sinistra di Fumagalli, cross splendido, ma Lleshaj arriva all'appuntamento di qualche secondo in ritardo. Poi Gusmini si ritrova la palla in area in buona posizione dopo un batti e ribatti, ma la sua spaccata fa la palla al palo. È lo stesso Gusmini a rifarsi allo scadere di frazione, quando raccoglie un assist mancino di Arrigoni e scaraventa in rete. La seconda frazione di gara non offre altrettante emozioni, almeno fino al 22', quando Lleshaj si vede parare una gran conclusione a giro dall'ancora perfetto Trilli. Poco dopo sugli sviluppi del cross Locatelli protesta a dir poco vibratamente per una trattenuta: l'arbitro non fischia rigore e in compenso manda il difensore locale sotto la doccia. La Grumellese abbassa il baricentro, ma non soffre particolarmente per portare a casa la partita.</testo>
					</articolo>

					<articolo>
						<titolo>Articolo 58:  Eccellenza Palazzolo, con l'Aurora vale la legge dell'autorevolezza Senza incantare, ma con gran sicurezza, la capolista fa sua la gara interna contro le Furie Rosse: ruolino di marcia identico a quello della Juventus</titolo>
						<testo>PALAZZOLO Una vittoria di misura, quella del Palazzolo sul Travagliato nel 'Clasico' di giornata, ma che nei numeri dice meno di quel che invece si coglie sempre più della squadra di mister Zobbio. Una squadra che, sono le parole raccolte a caldo, pronunciate da un protagonista, può 'arrivare in fondo', ovvero cogliere quella promozione in D sempre sfuggita ai play off nelle ultime stagioni. Un traguardo ambizioso che il Palazzolo potrà a nostro avviso raggiungere se saprà mantenere quella solidità in campo e quella solidarietà nello spogliatoio dimostrate sin qui. Il Travagliato esce dal Comunale di Palazzolo sconfitto per una rete subita nel primo tempo, quando con più difficoltà aveva fronteggiato la forza ispirata dell'undici biancoceleste. Il lavoro di Aldo Nicolini è impegnativo: subentrato in corsa, ora deve ridare un credo tattico e calcistico a giocatori che lotteranno per la salvezza. Fondamentale sarà ovviamente l'abnegazione alla causa e al progetto di mantenere la categoria. Venendo alla cronaca dell'incontro, ad inizio match il Palazzolo si schiera con il consueto 4-3-3, con Donati punta centrale attorno alla quale gravitano un Biancospino rigenerato dalla doppietta di Cologno, e anche ieri tra i migliori in campo, e Chiari, che si rivelerà meno ispirato di altre occasioni. Le Furie Rosse si schierano con un modulo caro a Nicolini, quel 4-3-1-2 mai abbandonato negli anni di Rudiano. Ad Andreoletti tocca il compito di ispirare gli avanti Pasinelli e Zoppi (classe '94). Il primo tempo è tutto del Palazzolo, anche se per 20' non si segnala nulla di rimarchevole. Break solo al 23' con Biancospino che prima sfiora il palo alla sinistra di Frusconi e che pochi istanti dopo serve Slanzi (migliore in campo) impreciso nella conclusione che finisce alta sopra la traversa. Altri acuti di Biancospino al 31' ed al 36', ma Frusconi si conferma portiere ad alto tasso di affidabilità, e la porta rimane sbarrata. Ma il vantaggio è nell'aria: a tre minuti dal termine della frazione Slanzi raccoglie un rimpallo favorevole su un rinvio lungo che cercava Donati, gira a rete, e il Palazzolo va avanti. Andato a riposo in svantaggio, Nicolini appronta le contromosse: inserisce dal 1' il neoarrivato Piacentini (ex Rudianese e Seregno) e Bergamin, per provare a dare una scossa i suoi, e vi riesce. Il Travagliato appare meno in balìa dell'avversario, riparte con maggior frequenza, e la vivacità di Piacentini, seppur non ancora sorretta da una forma fisica perfetta, fa arretrare il baricentro ai padroni di casa. Tanto che al 39' i rossi di Travagliato avrebbero pure l'occasione del pari: punizione dai trenta metri di Andreoletti a spiovere in area, e Piacentini spizzica la sfera che si stampa sul palo alla destra di Girelli. Gli ultimi assalti degli ospiti non sono più fortunati: all'ultimo corner anche Frusconi è in area a saltare, ma inutilmente. Match e tre punti rimangono a Palazzolo. Che si conferma, con merito, capolista del girone: dopo tredici partite giocate, ha totalizzato 32 punti, frutto di 10 vittorie e due pareggi, conditi da una sola sconfitta (nella gara esterna con il Vallecamonica). Un ruolino di marcia decisamente 'nobile': lo stesso, in tutto e per tutto, di una certa Juventus... Matteo Belloni Immagini dal derby nSopra Osvaldo Zobbio mentre dà indicazioni. Sotto Aldo Nicolini, che si sbraccia nel tentativo di raddrizzare la gara. Al centro Zoppi e Bosetti a caccia del pallone Fotogallery su   www.giornaledibrescia.it</testo>
					</articolo>

					<articolo>
						<titolo>Articolo 59: DELLESEVEROLESE3 COLOGNESE0 </titolo>
						<testo>DELLESEVEROLESE Merigo; Martinelli, Bruni, Zanardini (9' pt Manenti), Morè; Lai, Pedruzzi; Osio (12' st Bidese), Bodini (20' st Bresciani), Tomasoni; Paghera. (Foresti, Luzzago, Modonesi, Gardini). Allenatore: D'Innocenzi. COLOGNESE Zigliani; Togni, Gusmini, Aiello, Suardi; Guerra, Breviario (12'st Bertola), Cecilli (36'st Marchesi); Bonomi; Cattaneo (28'st Sirtoli), Maffioletti. (Gualina, Giordano, Zani, Barcella). Allenatore: Oldoni. Arbitro Campagnolo di Bassano. Reti pt 12' Osio; st 3' Bodini, 6' Paghera.</testo>
					</articolo>

					<articolo>
						<titolo>Articolo 60: FOLZANO4 VALCALEPIO3 </titolo>
						<testo>FOLZANO Locatelli; Bertoletti, Bonaccorsi, Rossini, Bono; Boldini (st 31' Khouya), Mangiavini, Bettini (st 37' Naoni), Rossi (st 20' Saleri); Bianchi, Viviani. All.: Zucchi (Tarana squalificato). VALCALEPIO De Lisi; Marco Martinelli, Patelli, Biava, Curnis (st 1' Ravasio); Nicola Martinelli, Francesco Martinelli, Belussi; Pagani (st 1' Crotti), Ndiaye; Roggeri (st 35' Micheli). All.: Massolini. Arbitro Braga di Milano. Reti pt 11' Viviani, 12' Bianchi, st 23' Belussi, 30' Ravasio, 41' Ndiaye, 44' e 45' Mangiavini.</testo>
					</articolo>

					<articolo>
						<titolo>Articolo 61: CILIVERGHE3 ORSA CORTEFRANCA0 </titolo>
						<testo>CILIVERGHE Raza, Corna, Dosso, Piovanelli, Ragnoli, Galanti, Mucchetti (24' st Novazzi), Fusari, Pesce (27' st Aliquò), Tagliani, Faye Pape (38' st Valzelli). (Arici, Maruti, Frizzi, Quarenghi). All.: Manini. ORSA CORTEFRANCA Guizzetti, Danesi, Burlotti, Ferrari, Mandelli, Poma (34' st Brescianini), Milini (9' st Rocco), Antonioli, Bojanic, Pelli, Cantoni (1' st Valente). (Bonfadini, Bettoni, Pelizzari, Vicari). All.: Inversini. Arbitro Roselli di Monza. Reti pt 32' Piovanelli; st 16' Mucchetti, 37' Faye Pape. Note Spettatori 200 circa. Angoli 2-11 per l'Orsa Cortefranca. Ammoniti Burlotti, Poma, Milini, Antonioli, Bojanic. Recupero: 1' e 3'.</testo>
					</articolo>

					<articolo>
						<titolo>Articolo 62: VALLECAMONICA0 STEZZANESE0 </titolo>
						<testo>VALLECAMONICA Bellicini, Taboni, Ronchi, De Giosa (31' st Moglia), Federici, Polini, Martinelli, Salari, Brescia, Prandini (23' st Abbattista), Visconti. (Bonafini, Tagliaferri, Contessi, Ferrari, Turetti).  All.: Martinazzoli. STEZZANESE Gotti, Ruggeri, Amigoni, Ghilardi (34' st Piacentini), Petro, Fontana, Rota, Bosio, Passera, Zanga (15' st Bassanelli), M. Malanchini (45' st Gotti). (L. Malanchini, De Poli, Nozza). All.: Moro. Arbitro Bonomo di Milano. Note Giornata fredda, spettatori 100 circa, angoli 8-4 (4-1); ammoniti: De Giosa, Visconti, Fontana.</testo>
					</articolo>

					<articolo>
						<titolo>Articolo 63:  DelleseVerolese: tre è il numero perfetto </titolo>
						<testo>DELLO Terza vittoria consecutiva per la DelleseVerolese, che, dopo Rigamonti Nuvolera e Orsa Cortefranca, sconfigge anche la Colognese al termine di una gara senza storia. Gli uomini di mister D'Innocenzi paiono davvero rivitalizzati rispetto alla prima parte di campionato: merito del recupero degli infortunati e, soprattutto, dei due nuovi innesti Morè e Pedruzzi, che hanno dato maggior sicurezza e fluidità al gioco della squadra. Contro la Colognese il risultato non è mai stato in discussione e, anzi, il punteggio finale poteva anche essere più largo, visti i due legni colpiti dai padroni di casa. Ad inizio partita la Colognese si rende pericolosa con un'azione in profondità che porta Maffioletti a concludere da ottima posizione, ma la palla si spegne sul fondo. Si tratta, però, di un fuoco di paglia, visto che la DelleseVerolese prende saldamente in mano le redini del gioco. Al 12' Paghera si libera al tiro dal limite, Zigliani respinge male e Osio è il più lesto di tutti a ribadire in rete il gol che vale l'1-0. In chiusura di tempo Bodini, ottimamente servito da Pedruzzi, dribbla anche il portiere ospite ma, a porta vuota, calcia clamorosamente sul palo. L'inizio della ripresa da parte dei padroni di casa è scoppiettante. Al 3' Bodini riceve da Osio, scatta in posizione regolare e fulmina Zigliani in uscita per il 2-0. Passano tre minuti e con un'azione fotocopia arriva il tris della DelleseVerolese: questa volta è Paghera a segnare con un preciso rasoterra. All'8' ancora Paghera di testa colpisce la traversa. La Colognese ha un sussulto d'orgoglio ed al 38' la conclusione di Bonomi si stampa contro il palo. Fabrizio Romano</testo>
					</articolo>

					<articolo>
						<titolo>Articolo 64:  Folzano, gara da brividi con premio finale </titolo>
						<testo>CASTEGNATO Bella, folle, imprevedibile, entusiasmante? Non sapremmo come definire questa partita che il Folzano ha in avvio dominato meritando abbondantemente il vantaggio ed in cui poi i padroni di casa si sono seduti, pensando erroneamente che i giochi fossero fatti, ed hanno subìto una rimonta che a 2' dalla fine sembrava concludersi con una loro sconfitta. Poi nel finale i 'nostri' hanno trovato orgoglio, voglia, e diciamo anche quel pizzico di fortuna che non guasta mai, per riuscire a vincere. Dopo soli 11' Viviani è protagonista con un'azione sulla sinistra in cui salta un nugolo di avversari e poi si avvia verso il fondo da dove lascia partire il tiro-capolavoro del primo vantaggio dei suoi. Il tempo di rifiatare ed al 12' Boldini lavora una palla sulla destra, mette in mezzo per Bianchi che ha un controllo difficoltoso ma alla fine trova lo spiraglio per piazzare il tiro, da destra verso sinistra, che porta il punteggio sul 2-0. Qui finisce il Folzano e comincia il Valcalepio che al 23'della ripresa trova il gol del 2-1 con Belussi che di prima mette il cuoio alle spalle di Locatelli; pareggio al 30' con Ravasio che si libera sulla destra e poi molla il diagonale che mette in crisi i locali. Ed al 41' la frittata sembra fatta: Ndiaye raccoglie una conclusione di Franesco Martinelli deviata da un difensore e porta avanti gli ospiti. Poi arriva il finale pirotecnico dei locali e di Mangiavini che prima, al 44', stacca a centro area su un corner da destra di Bertoletti e di testa mette la palla nel sette di De Lisi e un minuto dopo accoglie un gentile omaggio del portiere ospite, a vuoto su una palla molle a centro area, ed accompagna in rete la palla del 4-3. Giorgio Fontana</testo>
					</articolo>

					<articolo>
						<titolo>Articolo 65:  Il Vallecamonica non trova il bandolo della matassa </titolo>
						<testo>PIAMBORNOIn una delicata partita di bassa classifica, i padroni di casa creano Molto, ma mancano la zampata decisiva incassando, uno solo dei tre punti a disposizione. In campo prima azione degna di nota al 4', la palla giunge in area dalla sinistra a Martinelli che calcia a rete, Gotti intuisce e spedisce la palla in angolo. Al 15' Taboni crossa in area per Brescia che va alla conclusione, di nuovo Gotti manda in angolo; dalla bandierina Salari riceve palla e calcia di poco fuori. Un minuto dopo Brescia dalla destra in prossimità della bandierina serve Prandini piazzato in area, la palla supera la traversa. Al 20' De Giosa conclude da fuori area, Gotti sventa l'assalto camuno. Al 31' punizione dalla trequarti di Taboni, la palla è colpita al volo da Brescia, Gotti blocca a terra. Al 34' Passera procede da solo verso la porta, dal limite dell'area calcia a rete, bravo Bellicini a mandare in angolo. La ripresa vede la prima azione degna di nota al 6': Fontana cerca il colpo dal limite dell'area, nessun problema per Bellicini. L'azione prosegue sul fronte opposto con Ronchi che scende sulla fascia sinistra e manda la palla in area, dove Brescia è anticipato da Gotti. Al 17' palla al limite per Prandini che riceve e si gira al volo, la palla sfiora il palo. Al 18' Fontana riceve e calcia dal limite dell'area, la sua conclusione chiama all'intervento Bellicini. Al 26' traversone di Taboni, Abbattista piazzato in area indirizza verso la porta, ma la palla esce di poco a lato. Al 37' punizione tesa in area di Abbattista, Brescia non arriva alla deviazione. L'ultima conclusione, di Moglia al 40' si stampa sulla schiena di un difensore. Patrizia Laffranchini</testo>
					</articolo>

					<articolo>
						<titolo>Articolo 66: DOPOPARTITA Manini: 'Bene così In casa siamo quasi imbattibili' </titolo>
						<testo>MOLINETTONel dopo gara mister Manini appare soddisfatto per la prova del suo Ciliverghe: 'Il primo tempo è stato sottotono, nella ripresa invece abbiamo fatto bene. Siamo una bella squadra, che in casa ha vinto tutte le partite tranne una. Stiamo facendo un gran campionato. Il terzo posto comunque è in linea con gli obiettivi prefissati ad inizio stagione, ora dobbiamo continuare così'. Chi invece auspica un cambio di rotta è mister Inversini: 'Chiudere sotto di un gol il primo tempo è stato ingiusto, perché eravamo partiti bene. È vero, facciamo fatica a segnare, ma se quando lo facciamo ce lo annullano...'. L'obiettivo salvezza è raggiungibile? 'Sarà dura e lo sappiamo, io mi prendo tutte le mie responsabilità, ma sono anche convinto che ci sia qualcosa che non va a prescindere dall'allenatore, e abbiamo bisogno subito di un cambio di rotta'.d. ar.</testo>
					</articolo>

					<articolo>
						<titolo>Articolo 67:  Tris del Ciliverghe Notte fonda sull'Orsa La squadra di Manini consolida la terza piazza I sebini sempre più soli in fondo alla classifica</titolo>
						<testo>MOLINETTO DI MAZZANO Alle vittorie casalinghe di Palazzolo e Scanzopedrengo, prime della classe, risponde prontamente il Ciliverghe di mister Manini, che consolida la terza posizione in classifica sbarazzandosi con un netto 3-0 di un'Orsa Corte Franca sempre più fanalino di coda del girone e giunta alla quarta sconfitta consecutiva avendo segnato un solo gol nelle ultime cinque gare: cifre davvero sconfortanti. E dire che l'undici di Iseo era partito forte, sorprendendo i padroni di casa e schiacciandoli nella loro metà campo. Tuttavia, passato il primo quarto d'ora in cui le conclusioni a rete di Ferrari e Pelli non fanno male, i gialloblù locali si svegliano e fanno capolino dalle parti di Guizzetti con Faye Pape al 17' e Fusari al 21'. È il preludio del gol, che arriva al 32' quando la capocciata di Piovanelli, servito da Corna, supera il portiere avversario e si infila nell'angolino. Gli ospiti non ci stanno, e sfiorano il pareggio allo scadere del primo tempo, ma il tap-in sotto porta di Pelli finisce incredibilmente alle stelle. Ancora intraprendente l'Orsa ad inizio ripresa, quando Bojanic sfrutta una presa mancata di Raza e insacca la sfera, ma il signor Roselli di Monza vanifica tutto fischiando una carica sul portiere che dagli spalti appare quantomeno dubbia. L'episodio innervosisce gli uomini di Inversini, che si disuniscono e, dopo un mancino velenoso di Pelli che si spegne sull'esterno della rete, permettono al 'Cili' di chiudere la contesa: Tagliani recupera palla nella sua metà campo e lancia Piovanelli che cambia gioco a favore di Pesce, questi entra in area e serve al centro Mucchetti, il quale chiude nel migliore dei modi il contropiede perfetto, firmando il raddoppio. Antonioli vorrebbe accorciare le distanze al 24', ma il suo calcio di punizione lascia a desiderare e Raza blocca facilmente. Così nel finale anche Faye Pape può partecipare alla festa, siglando di testa il definitivo 3-0 che lancia in alto i suoi e lascia nel fango gli avversari. Davide Arici</testo>
					</articolo>

					<articolo>
						<titolo>Articolo 68: CONCESIO0 GUSSAGO2 </titolo>
						<testo>CONCESIO Di Giorgi, Viscardi, Bertussi, Varani (Ienco), Quaresmini, Lazzaroni, Leo, Maifrini (Arrighi), Prandi, Bozza (Damiani), Bolis.  Allenatore: Canotti. GUSSAGO Tosi, Freddi, Bontempi (Picardi), Taddei, Boakye, Casali, Stagnoli, Minelli, Donati, Zamboni, Castrezzati (Ragazzoni).  Allenatore: Merigo. Arbitro Rizzato di Mantova. Reti st 45' Donati (rig.); 48' Donati. Note Espulso al pt 16' Prandi; angoli 6-5 per il Gussago.</testo>
					</articolo>

					<articolo>
						<titolo>Articolo 69: GHEDI1 REZZATO0 </titolo>
						<testo>GHEDI Zaina, Consoli (Franchini), Gaspari, Zani, Santi, Zoni, Amichia, Raccagni, Eduam (Ravelli), Zanola (Marin), Mezzini.  Allenatore: Bresciani. REZZATO Bertocchi, Trainini (Quaini), Merighetti, Zizioli, Frassine, Perugini, Pinzoni, Cama, Ferroni (Mossini), Moreschi, Franzoni (Bolpagni).  Allenatore: Filisetti. Arbitro Castellano di Lecco. Reti st 32' Franchini. Note Ammoniti Mossini, Pinzoni, Gaspari, Zoni, Amichia, Ravelli per gioco scorretto.</testo>
					</articolo>

					<articolo>
						<titolo>Articolo 70: BEDIZZOLESE1 GOVERNOLESE1 </titolo>
						<testo>BEDIZZOLESE Giacomelli, Amadei, Fregoni, Scioli (35' pt Goddini), Cittadini, Rizzato, Galeazzi, Goffi, Gatta (35' st Negrello), Botturi, Casella (Bresciani, Ghirardi, Este, Cherubini, Piceni). Allenatore Beccalossi. GOVERNOLESE Modena, Cobelli, Gobbi, Arduini, Muraro, Valenti, Vecchi, Goldoni, Vaina, Salardi, Paldetti (Bignardi, Battistelli, Rambaldi, Scaini, Jonuzzi, Messedaglia, Halili). Allenatore: Giacomini Arbitro Menditto di Bergamo Reti pt 46' Cittadini (rigore); st 40' Paldetti Note Espulso al 44' pt Cobelli per doppia ammonizione.</testo>
					</articolo>

					<articolo>
						<titolo>Articolo 71: REAL DOR SANT'EUFEMIA2 SPORTING CALCINATO0 </titolo>
						<testo>REAL DOR SANT'EUFEMIA Delazer, Sarfo, Valladares, Delmedico, Baronchelli, Rabaioli, Forgione (30'st Mainetti), Vignoni, Bezzi, Altamura (25'st Aiolfi), Demrozi (38'st Tameni). (Zanelli, Busi, Boem, Mendini). All.: Gussago. SPORTING CALCINATO Tibola, Agliardi, Redaelli, Oprandi, Sasraku, Ranieri, Hoxha, Pietri (15'st Chiarini), Ajao (25'st Albano), Corsini, Marku. (Marini, Ferrari, Melzani, Noci, Frigoli). All.: Cartesan. Arbitro Pietro Simonazzi di Mantova. Reti pt 24' Bezzi, 45' Forgione. Note Ammoniti Rabaioli e Demrozi (Dor), espulsi Sasraku e Cartesan, allenatore del Calcinato.</testo>
					</articolo>

					<articolo>
						<titolo>Articolo 72:  Bedizzolese, sembrava fatta ma sul finire arriva la beffa </titolo>
						<testo>BEDIZZOLEPaldetti rovina l'esordio di Ennio Beccalossi sulla panchina della Bedizzolese.  I granata non svoltano completamente dopo il cambio di guida tecnica e non vanno oltre il pareggio per 1-1 in casa nel confronto con la Governolese. Peraltro si tratta di un pareggio con mille rimpianti per Cittadini e compagni, che vengono raggiunti nel finale dopo aver giocato in superiorità numerica da poco prima dell'intervallo.  Partita molto fisica, difese attente, la rivoluzione di Beccalossi porta il 4-1-4-1 e Scioli davanti alla difesa: l'ex FeralpiSalò, però, si infortuna e lascia spazio a Goddini al 35'.  Nove minuti dopo Gatta viene trattenuto vistosamente in area da Cobelli. L'arbitro assegna il rigore, il terzino ospite rimedia il secondo giallo per proteste e viene espulso, mentre Cittadini trasforma l'1-0 insaccando a fil di palo. Squadre più lunghe nella ripresa, Governolese che si fa preferire a fronte di una Bedizzolese spuntata. Beccalossi inserisce nel finale Negrello, ma una disattenzione difensiva costa il pari: troppo molle il retropassaggio di Fregoni, Paldetti ne approfitta e trafigge Giacomelli.</testo>
					</articolo>

					<articolo>
						<titolo>Articolo 73:  Il Gussago bacchetta il Concesio in dieci Prima rete su rigore (contestato) al 90' </titolo>
						<testo>CONCESIOUn Concesio, rimaneggiato per squalifiche e infortuni e stanco per il recupero giocato giovedì sera con il Ghedi, perde contro un non eccezionale Gussago che ha saputo però sfruttare al meglio la superiorità numerica infliggendo ai locali la seconda sconfitta interna della stagione. La partita è stata bruttina con azioni per lo più a centrocampo e tanti errori da parte di tutti, arbitro compreso.  La squadra di Zanotti, fino a quando è stata al completo e sorretta dalle forze, ha cercato di colpire, ma dalla metà ripresa in poi il Gussago ha preso in mano le redini del gioco.  La prima azione di  rilievo giunge al 20' col veloce Leo che mette al centro dove Prandi arriva con lieve ritardo. Al 33' Quaresmini manda fuori di un niente una punizione battuta da Bozza.  Nella ripresa,  l'arbitro ferma Prandi ormai solo davanti alla porta per un fuorigioco inesistente. Al 16'st la svolta: viene espulso Prandi per  fallo di reazione e i locali, già stanchissimi, si chiudono nella loro metà campo lasciando in avanti l'isolatissimo Bolis: il Gussago giostra a piacimento. Ma il gol-partita giunge solo al 90' su rigore che l'arbitro concede ignorando un precedente fallo di mano di un gussaghese. Al 48'st il raddoppio ospite giunge dopo che la difesa locale si era fermata permettendo a un attaccante di dare al solissimo Donati che indisturbato segna. Luciano Papetti</testo>
					</articolo>

					<articolo>
						<titolo>Articolo 74:  Per il Rezzato niente convenevoli Il Ghedi fa suo il bottino con Franchini </titolo>
						<testo>GHEDIConfortante vittoria interna dell'undici di Bresciani. La squadra ha reagito al meglio dopo un periodo di poche soddisfazioni, più per i risultati che per il gioco. All'inizio si vede una fiammata del Rezzato con due percussioni di Pinzoni sulla destra che non trovano compagni in area pronti a finalizzare. Il Ghedi trova subito le contromisure: già al 10' Zanola si libera al limite dell'area e scocca un diagonale fuori di poco. Al 29' la migliore occasione locale: punizione da destra battuta da Zanola, sul secondo palo sbuca soletto Gaspari che schiaccia di testa, Bertocchi compie il prodigio. Si registrano pure due conclusioni dalla distanza di Zanola, la seconda in particolare al 43' sfiora l'incrocio dei pali alla destra del portiere. La ripresa si apre ancora col Ghedi in avanti grazie ad Amichia che al 7'st si presenta dalle parti di Bertocchi con un dribbling a rientrare e scarica un destro fuori di poco. Reagisce il Rezzato: punizione centrale (e respinta) di Moreschi. Segue il calcio piazzato di Zanola che si stampa sulla traversa. Al 32'st il gol-partita: Santi batte da destra una punizione con palla sulla linea di fondo, la sfera è diretta sul palo lontano sul quale svetta Franchini che di testa  infila in rete a fil di palo. Il Rezzato alza il baricentro e si catapulta in avanti per cercare di raddrizzare la baracca, ma il Ghedi controlla e porta a casa l'intera posta. Sergio Penocchio</testo>
					</articolo>

					<articolo>
						<titolo>Articolo 75:  Il Real Dor sale in cattedra e impartisce due 'lezioni' allo Sporting Calcinato Risultato netto a Botticino: locali più determinati e solidi Ospiti in difficoltà per l'espulsione al 12' di mister Cartesan</titolo>
						<testo>BOTTICINOVince facile il Real Dor. A garantirgli l'intero bottino uno Sporting Calcinato sempre più impelagato nei bassifondi della classifica. La cura Cartesan fatica a dare i frutti sperati, soprattutto perché si trova ad allenare una squadra forse troppo giovane per la categoria. E poco serve che a centrocampo la verve di Alberto Oprandi cerchi di seminare azioni positive. Di contro, i padroni di casa necessitavano dei tre punti per cercar più tranquillità. Missione compiuta mettendo a segno i due gol ancora nel primo tempo e senza o poco rischiando nella ripresa.  La gara si mette subito male per gli ospiti - che vedono espulso mister Cartesan dopo 12' di gioco per veniali proteste - che al 24' si trovano già a rincorrere. Colpa di una difesa che lascia troppo spazio a Bezzi e lui la ringrazia con un tiro che non lascia spazio a Tibola. Bravo, quest'ultimo, a volare in modo plastico per neutralizzare una punizione dal limite di Altamura. Siamo al 30', ossia pochi minuti prima che, dall'altra parte del campo, Delazer compia il primo intervento sulla deviazione di testa di Corsini. Sul finire di tempo ecco il raddoppio che prende spunto da una 'zollata' di Sasraku che, nel tentativo di rinviare la sfera, oltre al cuoio raccoglie pure dell'erba imprimendo debole velocità al pallone. Fattore subito sfruttato da quelli del Sant'Eufemia con Vignoni e Forgione che concretizza il corto contropiede. Nella ripresa ci si attende uno Sporting più determinato a rimediare al passivo. Invece è ancora il Dor a fare la partita ed a sfiorare in più occasioni la terza marcatura. In ciò favorito pure dalla possibilità di sfruttare l'uomo in più per l'espulsione di Sasraku al 37'st per doppia ammonizione.  Il punteggio così non muta, sia da una parte che dall'altra: per lo Sporting solamente un tiro in diagonale e pericoloso di Redaelli, fuori di poco, così come la conclusione debole di Marku al 47'st e quella sbilenca di Corsini al 49'st mentre, per il Dor, occasioni vanificate soprattutto per la bravura dell'estremo calcinatese lesto ad uscire sui piedi di Mainetti e Tameni lanciati in contropiede.  Maurizio Casali</testo>
					</articolo>

					<articolo>
						<titolo>Articolo 76: ADRENSE0 ASOLA2 </titolo>
						<testo>ADRENSE  Micheletti, Trapletti, Serlini, Paissoni, Romano, Volpi (33' st Ciciriello), Belloli, Maifredi (36' Reccagni), Dalola, Vavassori, Vermi (1' st Baglioni). (Musteata, Belussi, Ferrari, Cavalleri). Allenatore: Randazzo. ASOLA Balzanelli, Formentini, Fantoni, Bassi, Maraldo, Frittoli, Palmeri (43' st Frisina), Stuani, Buoli (37' st Rivera), Bisku, Chitò (46' st Yabre).  (Avanzini, Bonandi, Buali, Bellandi). Allenatore: Franzini. Arbitro Dell'Oca di Como. Reti st 10' Chitò (r.), 51' Yabre. Note Corner 2-5 (2-0). Recupero 2' e 6'.</testo>
					</articolo>

					<articolo>
						<titolo>Articolo 77: CALVINA1 PEDROCCA0 </titolo>
						<testo>CALVINA Rinaldini, Boldrini, Zeni, Grandelli, Filippini, Ferrari, Piubeni, Gritta, Messa (32'st Selmani), Formenti (1'st Rivaldi), Grumi (Vezzoli, Beffa, Bonera, Braga, Tosoni).  Allenatore: Treccani. PEDROCCA Gandossi, Festa, Breda, Sgarsetti, Vezzoli (35'st Farimbella), G. Pizzamiglio (20'st Peolosi), Della Monica, Mometti, Molinari, Bachiocchi, Piccirilli (28'st M. Bracchi) (Bergoli, P. Bracci, M. Pizzamigio, Pighetti). All.: Gilberti. Rete st 8' Messa.  Arbitro Corti di Lecco. Note Spettatori 250 circa. Espulso Ferrari (ultimo uomo); ammoniti: Rivaldi, Filippini, Boldrini, Messa, Bacchiocchi, Mometti; angoli: 7-5 per la Pedrocca.</testo>
					</articolo>

					<articolo>
						<titolo>Articolo 78: RUDIANESE0 SELLERO NOVELLE0 </titolo>
						<testo>RUDIANESE Manini, Pagani (37'st Brocchetti), Reccagni, Panzeri (32'st Taverna), Alloisio, Masnari, Pandolfi, M. Pedretti, Festoni, Baronio, Lamcja (27'st Rubagotti), (De Domenico, Fatos, Inverardi, Aldi). All.: Gabriele Dotti. SELLERO N. Pelosato, Manaj, Cortali, L. Pedretti, Poetini, Sciglitano, Bondioni, Odelli, Vielmi (18'st Cotti Cottini), Mascherpa, Cominelli, (Savoldelli, Maffessoli, Furloni, E. Bressanelli, M. Bressanelli, Tiberti). All.: Flavio Trovadini. Arbitro Spagnuolo di Como. Note  Ammoniti Manaj, Taverna. Spettatori: 100 Angoli: 3-9, Recuperi: 2' e 6'.</testo>
					</articolo>

					<articolo>
						<titolo>Articolo 79: BASSA BRESCIANA3 MARMIROLO0 </titolo>
						<testo>BASSA BRESCIANA Lupi, Martinengo, Cavallari (Regosa), Lunati (Savino), Martini, Chiodi, Bordiga, Cominelli, Tavolazzi, Giovinetti (Zadra), Pesenti. (Vanoni, Tortelli, Essuman, Capelli).  All.: Cabassi. MARMIROLO Signorini, Grigoli (Centonze), Faini, Ambrosio, Beggi, Cavagnini, Campanelli, Serraino (Passarino), Badalotti, Olivetti, Saponaro (Benato). (Manzini, Tiana, Benaglia, Bottazzi). All.: Marmiroli. Arbitro Paletta di Lodi. Reti pt 15' Tavolazzi; st 18' e 25' Giovinetti.  Note Corner: 6-3.</testo>
					</articolo>

					<articolo>
						<titolo>Articolo 80:  Adrense, l'Asola in trasferta non fa complimenti di sorta </titolo>
						<testo>ADROL'Asola espugna il campo di Adro aggiudicandosi la vittoria contro i padroni di casa per 2-0. Buone, al di là del risultato, le prestazioni di entrambe le compagini.  Al 13', Dalola suggerisce per Vavassori che ci prova di prima: Balzanelli salva in corner.  È il 21' quando Serlini effettua un traversone per  Vavassori che conclude ancora di prima: il portiere ospite è attento e respinge coi pugni.  Si passa poi alla ripresa: è il 10'st quando l'arbitro vede fallo di mano di volpi in area  e fischia il rigore:  Chitò non sbaglia. Al 13'st Dalola colpisce di testa: il portiere avversario para con sicurezza.   Al 24'st Vavassori prova il tiro su corner dalla mancina e trova il palo. Due minuti e un bravo Balzanelli salva in angolo il tiro deciso da dentro area di Dalola, che cerca il gol su calcio piazzato un minuto più tardi: il numero uno fa sua la sfera. Asola  pericolosa al 42'st: Bisku, su suggerimento di Rivera, colpisce di testa: a respingere è il palo.  La rete del definitivo 0-2 arriva in pieno recupero, al 51': Yabre da dentro l'area piccola appoggia in rete.</testo>
					</articolo>

					<articolo>
						<titolo>Articolo 81: GAVARNESE2 CAPRIOLESE1 </titolo>
						<testo>GAVARNESE Cantamesse, Yankey, Marcassoli, Fratus (30'st Pulcini), Brolis, Gotti, Palazzi (25'st Barbetta) Solda, Bolis, Caglioni, Monti.  Allenatore: Foresti.  CAPRIOLESE Cadei R., Inverardi, Goffi (44'st Belotti), Canini, Pagnoni, Bertoli, Cadei M., Monacolli (18'st Corti), Galbignani (9'st Gualandris), Zanotti, Borali.  Allenatore: Scarpellini.  Arbitro Pinchetti di Sesto S. G. Reti pt 13' Monti, 29' Gotti; st 44' Gualandris. Note Ammoniti Yankey, Fratus, Palazzi, Solda, Galbignani, Zanotti. Espulso Cadei M. (40'pt).</testo>
					</articolo>

					<articolo>
						<titolo>Articolo 82: CASALROMANO2 NAVECORTINE1 </titolo>
						<testo>CASALROMANO Medola, De Pietri, Mombelli, Veneroni, Peschiera, Leoni, Volpi (35'st Maradini), Romaioli, Facconi, Mehmedi (15'st Ghidoni), Cissè (30'st Sorrentino). (Raimondi, Besacchi, Cariola, Lancini). Allenatore: Bevini. NAVECORTINE Berio, Bavin, Oduro (10'st Licini), Romanenghi, Tameni, Ba, Bidani, Mastropasqua, Berardi, Fiorani (30'st Dossi), Turra (32'pt Osio). (Noventa, Traccamaglia, Facchini, Bellini). Allenatore: Buizza.  Arbitro Signora Filippi di Bergamo. Reti pt 1' Bidani, 3' Facconi, 35' Veneroni (rigore). Note Espulso Berio (fallo ultimo uomo).</testo>
					</articolo>

					<articolo>
						<titolo>Articolo 83:  Calvina detta legge sul campo di casa Pedrocca battuta dai bassaioli nonostante la superiorità numerica</titolo>
						<testo>CALVISANOLa capolista cade sul campo della Calvina. Nonostante la Pedrocca abbia giocato per oltre un'ora in superiorità numerica, non è riuscita a strappare punti al San Michele di Calvisano.  Merito della rete segnata da Messa in avvio di ripresa, e del portiere calvisanese, protagonista di una serie di interventi risolutori, non ultimo sul rigore di Molinari.  La Pedrocca gioca sulla velocità affidandosi a Molinari, Della Monica e Piccirilli per scardinare l'assetto difensivo della Calvina.  Nel primo quarto d'ora Rinaldini deve infatti intervenire prima su Bachiocchi e poi su Molinari per mantenere inviolata la propria rete. Al 23' Molinari prende in velocità Ferrari, che nel tentativo di rientrare incespica franando sull'attaccante, con l'arbitro costretto all'espulsione.  Gritta e compagni non accusano il colpo, mantenendo compatti i reparti.  In avvio di ripresa su un calcio di punizione da fuori area Messa pesca l'angolino alla destra di Gandossi, sbloccando il risultato. La Pedrocca attacca con ancor maggiore insistenza e al 20'st l'arbitro Corti assegna un calcio di rigore per un presunto fallo di Boldrini in mischia. Ma dal dischetto Molinari si vede respingere la conclusione di Rinaldini.  La pressione degli ospiti produce poco altro, nonostante la supremazia territoriale, con la Calvina che incassa altri tre importanti punti, avvicinandola ulteriormente alla zona play off.</testo>
					</articolo>

					<articolo>
						<titolo>Articolo 84:  Bassa Bresciana, stop al digiuno di vittoria </titolo>
						<testo>ISORELLAContro il Marmirolo la Bassa Bresciana rompe il digiuno di vittorie in Promozione, lasciando alle proprie spalle il Calcinato, con un 3-0 che fa morale.  Avvio in sordina dei padroni di casa e gli ospiti ne approfittano al 5' e al 9' con Badalotti. L'attaccante, però, non ha fatto i conti con Lupi: il portiere 'vola' compiendo miracoli. Al 15' si sblocca il risultato. Sulla destra Bordiga crossa per Giovinetti, questi appoggia fuori area per Tavolazzi che di sinistro fa 1-0.  Nella ripresa il Marmirolo tenta di agguantare il pareggio ma viene castigato in contropiede da un bolide di Giovinetti da fuori area, dopo una bella azione sull'asse Tavolazzi-Pesenti-Bordiga.  Gli ospiti sembrano spariti dal campo e gli undici di Cabassi ne approfittano per chiudere definitivamente la partita. Al 25'st Bordiga dalla bandierina di sinistra mette in area dove Giovinetti, di tacco, fa doppietta, mettendo in cassaforte il risultato. Dopo il triplice fischio i giocatori di casa si sono si sono portati sotto la tribuna a ringraziare il proprio pubblico per il tifo.</testo>
					</articolo>

					<articolo>
						<titolo>Articolo 85:  La Capriolese le prova tutte ma in dieci uomini non regge </titolo>
						<testo>NEMBROGara dai due volti, e condizionata dall'episodio che ha portato la guardalinee, signora Antonini, a chiedere al 40'pt all'arbitro di espellere Cadei per una frase poco cortese su una sua segnalazione di fuori gioco. La prima rete giunge al 13' quando Canini sbaglia un appoggio e dà il via alla ripartenza gavarnese con Palazzi che va sul fondo e tocca dietro per Caglioni: tiro secco e risposta di Cadei R., ma sulla respinta è lesto Monti a calciare a porta sguarnita e siglare. Sul versante opposto provano a colpire Cadei M. e Zanotti. Poi alla mezz'ora  da un angolo scaturisce il raddoppio: Gotti servito in area svetta di testa e batte tutti, Cadei R. compreso. Nella ripresa la Capriolese cerca di creare ma Galbignani in giornata no non incide: entra Gualandris, ma non basta. É Zanotti a prendere in spalle i compagni e suonare la carica: la Gavarnese  si chiude nella propria meta campo. Nei minuti finali l'arbitro prima annulla una rete a Zanotti per off side, e poi a causa di un infortunio al proprio collaboratore, consegna le bandierine a due accompagnatori delle squadre in campo e conduce  in solitaria per gli ultimi 10 minuti. Proprio al 42'st  la Capriolese accorcia le distanze con Gualandris che di testa gira nel sette una palla imprendibile.</testo>
					</articolo>

					<articolo>
						<titolo>Articolo 86:  Tra Rudianese e Sellero Novelle un pari 'bianco' che nulla muta Sfida ad armi pari quella in scena sul campo di Calcio Il risultato assegna un punto per parte e non smuove la classifica</titolo>
						<testo>CALCIOFinisce in parità fra Rudianese e Sellero Novelle. Un punto che non smuove la classifica dei camuni condannati a rimanere nei bassifondi a quota 8. I biancoverdi continuano a balbettare nel rendimento. Nonostante la squadra di Trovadini vanti la seconda difesa del campionato (otto gol subiti in undici gare), deve fare i conti con un reparto offensivo troppo spesso a digiuno.  Le squadre si equivalgono sul piano tecnico. Al 7', Odelli batte un tiro d'angolo costringendo Manini a uscire dai pali. La risposta dei locali non si fa attendere e arriva quattro minuti più tardi. Festoni fa partire un destro che finisce fuori di poco.  Il Sellero si rende nuovamente pericoloso poco dopo il quarto d'ora: Bondioni scodella a centro area dalla bandierina, la palla giunge a Cominelli che spara alto a porta spalancata. Al 24' di nuovo Cominelli si fa ipnotizzare da Manini. Sulla ribattuta arriva di gran carriera Bondioni che spara alto. Al 34' una rasoiata di Cominelli impegna Manini Al 42', Mascherpa calcia dalla distanza e Manini si rifugia in angolo.  Nella ripresa, dopo appena un minuto, i camuni sfiorano il vantaggio: Mascherpa effettua cross che attraversa tutta l'area avversaria, ma non c'è nessuno pronto ad approfittarne. Sempre Mascherpa si rende protagonista un minuto più tardi calciando rasoterra dal limite dell'area; Manini si distende e salva il risultato.  Al 42'st è Pandolfi, nelle file della Rudianese, a divorarsi un gol a tu per tu con Pelosato. Nel primo dei sei minuti di recupero concessi dal signor Spagnuolo si accende una mischia furibonda nell'area della Rudianese che si conclude con un nulla di fatto. Sellero Novelle e Calcio Rudianese ottengono un punto che non cambia la sostanza.</testo>
					</articolo>

					<articolo>
						<titolo>Articolo 87:  Nave al via col vento in poppa Ma il Casalromano l'affonda </titolo>
						<testo>CASALROMANOPartenza col botto, arrivo in tono minore per il NaveCortine. Non sono ancora passati 30 secondi che i bresciani sono già avanti: quattro passaggi e Bidani è solo all'ingresso dell'area, libero di colpire a freddo l'incolpevole Medola. Il Casalromano reagisce subito e su un preciso rilancio della difesa, Facconi è bravo a scattare sul filo del fuorigioco e a superare di testa Berio in uscita.  Il Casalromano comincia ora la sua partita e gestisce bene il gioco, andando spesso alla conclusione. Al 15' il Casalromano va in gol su conclusione ravvicinata di Cissè su assist di testa di Volpi: ma l'arbitro  annulla per fuorigioco.  Il NaveCortine si fa rivedere al 20', col missile dalla distanza di Romanenghi sul quale Medola compie un bel gesto mettendo in angolo. Al 35' l'azione del gol-partita: bel lancio per Cissè che entra in area e supera in corsa il portiere. Berio allunga la gamba e lo stende da tergo. Calcio di rigore ed espulsione del numero 1 bresciano. Sul dischetto va Veneroni che batte il neoentrato Osio.  Nella ripresa il Navecortine pressa per 45', e le prova tutte. Ma senza esito.</testo>
					</articolo>

					<articolo>
						<titolo>Articolo 88: SAN ZENO1 VOBARNO2 </titolo>
						<testo>SAN ZENO Rivetti, Sala (29' st Bresciani), Baresi, Sebastiani, Vianelli, Giugni, Pasotti (41' st De Cecco), Reculiani, Benedini, Fusari, Romano (20' st Tiveron). (Biasetti, Lodigiani, Shkembi, Tanfoglio). Allenatore: Prandi. VOBARNO Bosio, Osei, Forgioli, Rinaldi, Boglioni, Buzzoni (32' pt D. Pasini), Pezzottini (42' st Bara), Damonti, Zanardelli (20' st L. Pasini), Bettinsoli, Ferraro. (Bacchettini, Leali, Panaite, Tobanelli). Allenatore: Guerra. Arbitro Loda di Brescia. Reti St: 14' Bettinsoli (rigore), 40' Ferraro, 46' Reculiani.</testo>
					</articolo>

					<articolo>
						<titolo>Articolo 89: MAIRANO AZZANO2 CELLATICA0 </titolo>
						<testo>MAIRANO AZZANO Galleri, Plodari, Gualina, M. Marini (26'st Palmieri), Zani, Ferrari, Tavernini, Burzio, Girardi (19'st Bellotti), Zini, A.Marini (41'st Pasini). Allenatore: Ziliani. CELLATICA Portesi, D. Cingia, Scaramatti, Leonardi, Crescenti (1'st Brocchetti), A. Cingia, Ceresoli (30'st Botticini), Trombetta, Terrone (16'st Chiappini), Frassine, Gaudenzi. Allenatore Larini. Arbitro Perali di Chiari. Reti Pt: 16' Burzio, 24' Zini (rigore).</testo>
					</articolo>

					<articolo>
						<titolo>Articolo 90: OME0 CAZZAGHESE0 </titolo>
						<testo>OME Bresciani, Danesi, Labemano, Cagni, Antonini, Tedoldi, Biasutti, Magri, Prati (dal 24' st Borghesi), Breda, Palini. (Torzillo, Molla, Valsecchi, Orizio, Cristini, Pedruzzi). All.: Raineri. CAZZAGHESE Alberti, Mora, Morgano, Ziliani, Scolari, Zafferri, Consolati, Tavella, Sigalini (45' st Rivieri), Gatti (12' st Settenbrino), Manarin. (Bosio, Gavazzeni, Licaj, Bracchi. All.: Torchio. Arbitro Farah di Milano. Note Espulsi: Gavazzeni dalla panchina (15' st). Recupero 1' e 5'.</testo>
					</articolo>

					<articolo>
						<titolo>Articolo 91: REAL BORGOSATOLLO1 CASTENEDOLESE0 </titolo>
						<testo>REAL BORGOSATOLLO Tognolini, Febbrari, Girelli, Salvi, Nicoletti, Bonometti (19' st Piseddu), Tomasotti, Braga, Rampini (41' st Bonera), Pialorsi, Dubbini (25' st Zamboni) (Cirillo, Filippini, Favalli, Cavallari, Bonera). CASTENEDOLESE Moretti, M. Maggi, Visioli, Frigerio (23' pt Tognassi), Locatelli, Coccolo, Berta (40' st Mancini), Danesi, Geroini, Tisi (st 19' Montani), Renica (Chioda, D. Maggi, Moggia, Sberna). Arbitro Meneghini di Bergamo. Rete Pt: 4' Rampini. Note Recupero: 1' e 4'.</testo>
					</articolo>

					<articolo>
						<titolo>Articolo 92: URAGO MELLA0 BORGOSATOLLO0 </titolo>
						<testo>URAGO MELLA Lecchi, Sabotti, Ongaro, Pizzata, Avino, Ravizzola, Braga (Catina), Vescio, Morelli (Umbrinozzi), Sala, Gerbino. (Ghisolfi, Donati, Bertanza, Gamba, Arici). Allenatore: Rizzola. BORGOSATOLLO Turra, Scotuzzi, Olivari, Pozzali, Ragni, Vitali, Tanfoglio (Bertoletti), Sandrini (Maestri), Braga, Beriga (Piovanelli), Mattei. (Alberti, Guerrini, Maestrini). Allenatore: Duri. Arbitro Sciascia di Bergamo.</testo>
					</articolo>

					<articolo>
						<titolo>Articolo 93: PREVALLE2 VALTROMPIA0 </titolo>
						<testo>PREVALLE Radatti, Capoferri, Cremonesi, Comelli (Garzetti), Gabana, Pezzana, Mussetti, Aderenti (Giacomini), Ferrari, Castellini (Podavini), Don. All. Bazzani. VALTROMPIA Bonsi, Boniotti, Valgonio (Mori), Tanghetti (Lecchi), Pintossi, Fausti, Sina, Zanoletti, Zanetti (Calcari), Belleri, Cotelli. All. Cotelli. Arbitro Da Cruzzo di Mantova. Reti Pt: 25' Castellini, 47' Aderenti.</testo>
					</articolo>

					<articolo>
						<titolo>Articolo 94: MACLODIO0 CASTREZZATO5 </titolo>
						<testo>MACLODIO Corsini, Verzelletti, Festa (Ferrari), Abeni, Rivetti, Storlini, Vitalini (Frosio), Mor, Facchini (Mondini), Pancini, Zanetti. (Bragaglio, Birbes, Gallini, Barucco). All.: Zanetti. CASTREZZATO Paderno (Gandossi), Marini (Barucco), Mategari, Chiari, Lodrini, Patuzzo, Danesi (Esposito), Arici, Bertolini, Sozza, Machina. (Menna, Guerrini, Dallolio, Zammarchi). All.: Seller. Arbitro Mazzullo di Cremona. Reti Pt: 20' Machina, 25' Chiari, 32' Machina, 35' Danesi, 40' Machina.</testo>
					</articolo>

					<articolo>
						<titolo>Articolo 95: CASTELLESE2 SAN GIOVANNI BOSCO1 </titolo>
						<testo>CASTELLESE Carrara, Archetti, Bertoli, Farinotti, Morburgo (23' st A. Morotti), Baggi, A. Marchetti, Gatti (35' st Fenaroli), M. Morotti, Maffi, P. Belotti (46' st Canevali). All. Ruggeri. SAN GIOVANNI BOSCO Polognoli, Rinaldi, Tedeschi, Putelli, Ghidini, Lascioli (6' st Licuoro), Bonomelli, Dalla Costa, Mella, Salvetti (23' st Coppacinelli), Riccobene. All. Gualeni. Arbitro Sharkawy di Milano. Reti Pt: 26' Mella; st: 3' Baggi, 39' Bertoli.</testo>
					</articolo>

					<articolo>
						<titolo>Articolo 96: PIAN CAMUNO0 VERTOVESE2 </titolo>
						<testo>PIAN CAMUNO Gheza, Mattei, Amato, Chiarolini, Tolotti, Odelli, Gazzoli, Pedersoli, Stefani, Marco Macario, Mercanti. Allenatore: Benzoni. VERTOVESE Zanetti, Pezzoli, Alberti, Nicoli, Mainardi, Zilioli, Carsana, Vavassori, Marchesini, Noris, Foresti. Allenatore: Imberti. Arbitro Lipari. Gol Pt: 2' Marchesini; st: 35' Foresti</testo>
					</articolo>

					<articolo>
						<titolo>Articolo 97: UNICA FUTURA0 FRASSATI RANICA4 </titolo>
						<testo>UNICA Cossetti, Ferrari, Volpi, Vielmi (20' st Pezzoni), Cappellazzi, Berberi, Castelnovi, Tosi (25' st Minini), Gelfi, Francesetti, Vezzoli (1' st Chini). (Peluchetti, Peletti, Gheza, Troletti). All.: Caretta. RANICA Gherardi, Manzoni, Guerini, Terzi, Rota, Balini, Moro (18' st Gilunatti), Arici, Carrar, Erba (18' st D. Persico), Bacis (20' st Cimmino). (Magatelli, Biava, Pettini, M. Persico). All: Cagliani. Arbitro Fornarolo di Saronno. Reti Pt: 15' Arici, 24' Carrar; st: 23' Arici (rigore), 41' D. Persico. Note Espulsi: Ferrari al 30' st per doppia ammonizione.</testo>
					</articolo>

					<articolo>
						<titolo>Articolo 98: ORCEANA1 SANTO STEFANO2 </titolo>
						<testo>ORCEANA Donzelli, Consolandi (27' st Laveroni), Bulgarini (35' st Giordano), Brocchi, Bonassi, Libretti, Passalacqua, Sanbasile, Tirelli, Moretti, Pavese. (Ranghetti, C. Gipponi, Saleri, Melzani, M. Gipponi). All.: Tessadrelli. SANTO STEFANO Campominosi, Bacciocchi, Lumini, Albanesi, Sozzi, Piccini, Spelta (37' st Provenzani), Pellini (15' st Mantegazza), Raggi, Miserotti, Liguori (32' st Galleani). (Barbieri, Fogliazza, Tonani, Manini). All.: Campagnoli. Reti St: 11' Brocchi, 15' Sozzi, 20' Spelta.</testo>
					</articolo>

					<articolo>
						<titolo>Articolo 99: QUINZANESE1 SALVIROLA0 </titolo>
						<testo>QUINZANESE Savani, Scarpioni, Ranzetti (Ferrari), Venturini, Carlotti, Superti, M. Togni, Rossi, Geroldi (Magri), Cossetti (Gozzoli), Franzini. (Bolzoni, Barbieri, Terenghi, P. Togni). All. Girelli. SALVIRAOLA Corti, Molinari (Locatelli), Morstabilini (Vecchi), Vegher, Pagani, Parmigiani, Pedrini (Zanasi), Bonetti, Bertolotti, Bianchessi, Pandini. (Longari, Urgesi, Fusari, Cerutti). All. Cerutti. Rete Pt: 31' M. Togni. Note Espulso Franzini e l'allenatore Cerutti.</testo>
					</articolo>

					<articolo>
						<titolo>Articolo 100: LODRINO2 VALGOBBIAZANANO1 </titolo>
						<testo>LODRINO Macri, Dan. Bettinsoli, Gritti, Pasini, Leviti (19' st Tempini; 42' st Dav. Bettinsoli), De Santis, Tonelli, Trappa, D. Ghisla, A. Ghisla (37' st Foccoli), Daka. (Bettinsoli R., Carminati, Fausti, Poli). All. Bertoni. VALGOBBIAZANANO Ambrosio, Ienco, Piardi, Turrini, Porta, Gnutti, Vernali (18' st Mamone), Quacquarini, Ghidini E., Pace (33' st Ghidini M.), Mariotti (37' st Romeo). (Corini, Fontana, Ghidini U., Locatelli). All. Botti (squalificato, in panchina Scaroni). Arbitro Castiglioni di Bergamo. Reti Pt: 35' Turrini, 42' D. Ghisla; st: 33' Daka (rigore). Note Spettatori 50 circa. Espulso il vice allenatore del ValgobbiaZanano Scaroni per proteste al 32' st.</testo>
					</articolo>

					<articolo>
						<titolo>Articolo 101:  Un super Turra impedisce all'Urago Mella di fare bottino pieno </titolo>
						<testo>BRESCIAUn paio di interventi di Turra impediscono all'Urago Mella di fare bottino pieno. Partita combattuta che i locali non vincono per merito di Turra che con un paio di interventi salva la sua porta. L'Urago mette in mostra una maggior classe e gli avversari una grande facilità di corsa. Al 25' punizione di Sala per la testa di Braga, ma Turra compie il primo miracolo. A 1 minuto dalla fine del tempo bel passaggio di Sala per Braga che a tu per tu con Turra si fa respingere il tiro. Nella ripresa Sala ha subito un'occasione ma Olivari ben appostato devia la palla sulla riga di porta. Giorgio Gemmo</testo>
					</articolo>

					<articolo>
						<titolo>Articolo 102:  Per il Prevalle prosegue la striscia positiva: battuto anche il Valtrompia </titolo>
						<testo>PREVALLEProsegue il momento positivo del Prevalle. Dopo aver fatto bottino pieno nella tana del ValgobbiaZanano, l'undici di Bazzani si ripete superando anche il Valtrompia. Affermazione meritata quella dei padroni di casa, più concreti e incisivi al cospetto di un Valtrompia che si è sciolto dopo aver subìto la prima rete. In apertura gli ospiti non capitalizzano una punizione a due in area. Equilibrio fino al 25' quando Castellini buca la difesa con una percussione centrale e infila Bonsi. Al 47' arriva il raddoppio del Prevalle. Al termine di un'azione di contropiede Aderenti in diagonale, su cross di Ferrari, realizza il 2-0.r. c.</testo>
					</articolo>

					<articolo>
						<titolo>Articolo 103:  Il Castrezzato è una Machina da gol: travolto il Maclodio </titolo>
						<testo>MACLODIOCinquina del Castrezzato, che passa agevolmente sul campo del Maclodio al termina di una partita senza storia. Gli ospiti si sono dimostrati davvero troppo forti per la fragile formazione locale, ancora a quota zero punti. La cronaca è un monologo del Castrezzato, che fin dalle prime battute impone il suo gioco. Il risultato si sblocca al 20' con Machina, abile a chiudere una bella triangolazione. Lo scatenato Machina prima al 32' sigla il raddoppio con la complicità di Corsini e poi al 40' realizza il tris dall'interno dell'area. Nella ripresa arrotondano ulteriormente il risultato Chiari al 25' e Danesi al 35'.</testo>
					</articolo>

					<articolo>
						<titolo>Articolo 104:  Il San Giovanni Bosco si illude con Mella ma poi alza bandiera bianca </titolo>
						<testo>CASTELLI CALEPIOIl San Giovanni Bosco è costretto ad alzare bandiera bianca sul terreno della Castellese. Eppure era stata proprio la squadra allenata da mister Gualeni a iniziare meglio, tanto che era passata in vantaggio al 26': Archetti scivola, è lesto Melli ad approfittarne e a insaccare l'1-0. La reazione dei rossoblù si concretizza nella seconda frazione di gioco: al 3' Baggi è abile a trafiggere il portiere con un bel diagonale e al 39' Marchetti, dalla lunetta del calcio d'angolo, pennella per Bertoli, che con un gran tiro al volo gonfia la rete e capovolge le sorti della partita.</testo>
					</articolo>

					<articolo>
						<titolo>Articolo 105:  Pian Camuno, scivolone tra le mura amiche contro la cinica Vertovese </titolo>
						<testo>PIAN CAMUNOIl Pian Camuno scivola in casa contro una Vertovese cinica e concreta. Già dopo due minuti la formazione allenata da Imberti passa in vantaggio con Marchesini: Gheza non riesce a intervenire sul suo bel colpo di testa sugli sviluppi di un calcio d'angolo. Il raddoppio arriva a dieci minuti dal termine su calcio di rigore, assegnato dal signor Lipari per un fallo di Chiarolini. Dal dischetto Foresti non fallisce e chiude così definitivamente l'incontro. Incontro che solo cinque minuti prima poteva prendere una piega diversa se un tiro di Mattei non fosse stato salvato sulla linea da un difensore.</testo>
					</articolo>

					<articolo>
						<titolo>Articolo 106:  Un'Unica demotivata e poco attenta viene travolta dal Ranica </titolo>
						<testo>ESINEI bergamaschi dominano e conquistano i tre punti contro un'Unica demotivata e poco attenta. Al 15' prima azione del Ranica: Erba dà palla ad Arici in area che tira a rete, deviazione di Volpi ed è lo 0-1. Al 24' angolo dalla destra, esce a vuoto Cossetti, recupera Carrar che al volo insacca. Nella ripresa, al 23', ingenuità di Volpi che in area tocca la palla di mano: il signor Fornaroli fischia il penalty. Si porta sul dischetto Arici che spiazza Cossetti per lo 0-3. Al 41' il neoentrato Gilunatti fa partire un cross basso dalla sinistra: Persico non si fa pregare e da facile posizione segna lo 0-4.</testo>
					</articolo>

					<articolo>
						<titolo>Articolo 107:  Orceana, secondo ko casalingo contro l'ostico Santo Stefano Inutile la rete di Brocchi </titolo>
						<testo>ORZINUOVIL'Orceana subisce la seconda sconfitta casalinga ad opera del Santo Stefano. Tutti i gol arrivano nella seconda frazione. All'11' l'Orceana passa in vantaggio con Brocchi che, servito da Bulgarini, trafigge Campominosi con un tiro di destro: la sfera si insacca nell'angolino basso alla sinistra del portiere. Al 15' il Santo Stefano pareggia grazie a un calcio di punizione battuto magistralmente da Sozzi: palla oltre la barriera, poi sull'interno del palo e quindi in rete. Il gol vittoria ospite arriva al 20' con Spelta che si trova in perfetta solitudine davanti al portiere Donzelli e lo supera. Luciano Odelli</testo>
					</articolo>

					<articolo>
						<titolo>Articolo 108:  La Quinzanese doma senza problemi la modesta Salvirola </titolo>
						<testo>QUINZANOBella vittoria della Quinzanese che si impone nettamente sul Salvirola. La prima occasione è per gli ospiti, Bianchessi si presenta davanti a Savani ma il portiere respinge di piede. Poi è solo Quinzanese che crea molte occasioni. Al 31' vantaggio locale: Geroldi scende a sinistra e crossa per l'accorrente Marco Togni pronto alla deviazione vincente di testa. Al 33' conclusione di Geroldi, ma Corti devia. Nella ripresa la Quinzanese controlla una sterile Salvirola: al 30' Cossetti dribba tre giocatori e serve Marco Togni che calcia a colpo sicuro, ma colpisce in pieno la traversa. È l'ultimo sussulto di una gara controllata in toto dai locali.</testo>
					</articolo>

					<articolo>
						<titolo>Articolo 109:  Il Cellatica stecca nella trasferta a Mairano </titolo>
						<testo>MAIRANOStecca il Cellatica nella trasferta della Bassa. I padroni di casa mettono in saccoccia tre punti con un successo all'inglese. Ma va sottolineato che fino all'espulsione di Scaramatti, avvenuta all'inizio della ripresa, i giocatori di Larini sono stati all'altezza della situazione. I padroni di casa partono bene e al 16' si portano in vantaggio con una rete realizzata da Burzio, una marcatura un po' rocambolesca visto che la conclusione del giocatore locale non era particolarmente forte. Passano solamente sette minuti e il Mairano raddoppia con un calcio di rigore trasformato da Zini. Gli ospiti non sono rimasti tuttavia a guardare e al 27' Gaudenzi va molto vicino al gol. In precedenza anche Alberto Cingia era andato molto vicino alla marcatura con un bel tiro. Nella ripresa viene espulso Scaramatti per doppia ammonizione costringendo gli ospiti a giocare in inferiorità numerica. Il Mairano a questo punto controlla più agevolmente la situazione fino alla fine del match.giona</testo>
					</articolo>

					<articolo>
						<titolo>Articolo 110:  Tra Ome e Cazzaghese pari a reti bianche </titolo>
						<testo>OMEL'Ome sbatte contro il muro della Cazzeghese e non va oltre lo 0-0 interno. Ospiti remissivi, mai pericolosi e arroccati in difesa. L'Ome fa costantemente la partita ma davanti è poco pericoloso. Al 5' punizione da sinistra di Antonini respinta dal portiere ospite e poco dopo Biasutti mette a lato con un bel colpo di testa. Dopo due minuti altro traversone da sinistra e stavolta è Prati a fallire il vantaggio grazie all'ottimo guizzo alla sua destra del portiere Alberti. Al 25' la più ghiotta occasione per i padroni di casa: cross di Antonini da sinistra, nessuno tocca in area e la palla finisce sul palo dopo una leggera, ma decisiva deviazione del portiere ospite. Al 36' l'unica azione pericolosa per la Cazzaghese: Tavella serve Manarin in area, Labamano manda in angolo. Nella ripresa la musica non cambia: al 7' Alberti anticipa Biasutti su assist di Tedoldi, mentre al 21' doppia opportunità per l'Ome con Antonini e Prati. Nella fase centrale della ripresa i locali allentano il pressing offensivo e il risultato non cambia più. Samuele Gatti</testo>
					</articolo>

					<articolo>
						<titolo>Articolo 111:  Rampini regala i tre punti al Real Borgosatollo </titolo>
						<testo>BORGOSATOLLOVittoria di misura del Real Borgosatollo sulla Castenedolese, grazie a una rete segnata all'inizio dell'incontro. Bastano quattro minuti perché la squadra di casa si porti in vantaggio con un gol di Rampini, che sfrutta un'uscita azzardata del portiere ospite e manda la palla in rete. La Castenedolese ha la sua prima occasione al 14', quando Renica crossa in area per Coccolo: il portiere del Real Borgosatollo intercetta il passaggio. Il primo tempo si chiude con una bella parata di Moretti su un tiro ravvicinato di Bonometti. Al rientro degli spogliatoi, il Real Borgosatollo perde un po' il controllo della partita e concede alcune preziose occasioni non sfruttate agli ospiti. Al 6' Berta impegna Tognolini con una punizione a giro e al 25' sempre Berta crossa in area per Locatelli, ma il colpo di testa del centrocampista rimbalza a terra e arriva alto sopra alla traversa. Negli ultimi minuti gli ospiti hanno un'occasione con Danesi: il suo tiro esce di poco.sil. p.</testo>
					</articolo>

					<articolo>
						<titolo>Articolo 112:  Vobarno non si ferma più Sbancato il campo del San Zeno Un rigore contestatissimo apre le marcature per gli ospiti che legittimano il vantaggio con Ferraro. Inutile il gol di Reculiani</titolo>
						<testo>SAN ZENOGol, rigore, espulsioni e bagarre: tutto nella ripresa nella sfida-ascensore tra San Zeno e Vobarno. Nel primo tempo gli ospiti vanno in crescendo, partono con i giri bassi e poi guadagnano metri e collezionano occasioni. Lo sgobbare di Ferraro sulla sinistra (autore di due cross quasi letali tra il 17' e il 26') trova il degno complemento nella pulizia difensiva di Boglioni, che egemonizza le palle alte. Dall'altra parte Prandi sbraita alla luna, ma solo Reculiani si accende ogni tanto, come quando palleggia di coscia e inventa un esterno out di poco (29'). Pezzottini si prende un rigore meritevole di mille moviole: il contatto di Vianelli è soffice, la caduta plateale, il fischio di Loda più che mai incerto. Bettinsoli piazza in porta lo 0-1 spacca-match e torna a eclissarsi. Ad accendersi sono gli animi: Loda espelle Damonti, ma il San Zeno, pericoloso con un velo di Reculiani su stangata di Pasotti, mostra più nervi che argenteria. Ferraro si premia da solo, andando via in velocità ai centrali e freddando Bosio. Reculiani in mischia sporca il piattone, ma trova almeno il contentino (1-2). Decide così la classe, luminosa tra le polemiche: gli episodi bisogna saperseli meritare. E il Vobarno l'ha fatto. Giovanni Gardani</testo>
					</articolo>

					<articolo>
						<titolo>Articolo 113:  Prima Lodrino mette la freccia e supera il ValgobbiaZanano I ragazzi di Bertoni rimontano lo svantaggio e trovano un successo che vale anche il sorpasso in classifica. Decisivo il penalty di Daka </titolo>
						<testo>LODRINOIl campo di Lodrino è ormai una sorta di roccaforte per la squadra di Bertoni. Dopo aver messo al tappeto il Vobarno quindici giorni fa, in Alta Valtrompia la compagine del presidente Bettinsoli supera in rimonta anche l'ex capolista ValgobbiaZanano, costretta al secondo passo falso consecutivo. Il derby triumplino è andato alla squadra che ha creduto con maggior convinzione alla possibilità di conquistare l'intera posta in palio. Nell'arco di novanta minuti nei quali il nervosismo ha prevalso sul bel gioco, i locali sono stati bravi a rispondere al vantaggio ospite con una pregevole iniziativa di Daka. La punta albanese si è poi procurata il rigore nella ripresa realizzando con freddezza il gol vittoria. In avvio è il Lodrino a cercare di fare la partita. A cavallo della mezz'ora la girata di Daka si perde di poco sul fondo. La contesa, fino a questo momento piuttosto spigolosa e frammentaria, si accende nel finale. Al 35' Emanuele Ghidini va via sulla sinistra al suo marcatore pennellando al centro un cross invitante. L'accorrente Turrini si coordina al volo: la palla sbatte sul palo interno prima di gonfiare la rete. Valgobbia in vantaggio. Il pareggio lodrinese, al 42', è propiziato da una serpentina di Daka, che entra in area dalla destra liberandosi di due avversari, un rimpallo favorisce Daniele Ghisla che in mezza rovesciata non lascia scampo ad Ambrosio. Nervosismo e molta confusione anche nella ripresa. Gli spunti migliori sono del Lodrino, vicino al gol con Trappa. Al 31' il direttore di gara giudica falloso il contatto in area di Porta su Daka concedendo la massima punizione. Tra le vibranti proteste ospiti il numero undici di casa non perde la concentrazione. L'esperto portiere del Valgobbia intuisce, ma la sfera si infila nell'angolino alla sua sinistra. È il 2-1 che per i locali significa secondo posto in classifica. Fotogallery su   www.giornaledibrescia.it   Protagonisti nNel fotoservizio di Zurru per Reporter alcuni dei protagonisti del match: a destra uno stacco aereo di Luca Ienco; sotto Piardi e Daka</testo>
					</articolo>

					<articolo>
						<titolo>Articolo 114: OLMESE4 VIGHENZI3 </titolo>
						<testo>OLMESE Camisani, Davide Dilda, Giacinti, Sacchi, Rossini (19' pt Manzi), Rabaiotti, Mazzini (27' st Mancini), Bertini, Pedrini (47' st Scotti), Diego Dilda, Ferrari. Allenatore: Fiorani. VIGHENZI Gussoni, Taiola, Pescatori, Cappa, Avogadro, Manzoni (20' st Busi), Martani (30' st Cherubini), Bradizza, Kova (1' st Adori), Riti, Zava. Allenatore: Gervasi. Reti Pt: 12' Mazzini, 25' Bertini, 33' Manzoni; st: 10' Ferrari, 38' Diego Dilda (rigore), 40' Busi, 50' Zava.</testo>
					</articolo>

					<articolo>
						<titolo>Articolo 115: BENACENSE1 CAFFARESE1 </titolo>
						<testo>BENACENSE Angeli, Merighi, Longo, Salvetti, Bertoldi, Marchiori, Diallo, Tonelli (15' st Paissan), Dione, Lorenzi N., Lorenzi F. (25' st Molon). All.: Bertolini. CAFFARESE Perotti, Carè, Brunori (5' st Luzzani), Fusi, Debalini, Bonera, Cominotti, Bolandini, Giovanelli (15' st Tramontana), Pezzarossi (25' st Ferrari), Uboldi. All.: Bonera Reti Pt: 40' Dione; st: 15' Bonera.</testo>
					</articolo>

					<articolo>
						<titolo>Articolo 116: VIRTUS GIUDICARIESE2 BAGOLINO1 </titolo>
						<testo>VIRTUS GIUDICARIESE Murati, Sansoni, Antolini, Zambotti, Leonardi, Corradi, Baldessari, Pederzolli (20' st Caresani), Botticchio (35' st Berti), Festi, Litterini. All.: Merli. BAGOLINO Giovi (25' st C. Melzani), Sbarberi (30' st Ghioni), L. Fusi, Scalvini (35' pt G. Nabacino), M. Fusi, M. Melzani, Dagani, Nicolini, Serioli, Salvadori, A. Nabacino. All.: Bazzani. Reti St: 15' A. Nabacino, 20' Botticchio, 35' Litterini.</testo>
					</articolo>

					<articolo>
						<titolo>Articolo 117: LIMONESE0 SETTAURENSE2 </titolo>
						<testo>LIMONESE Venturini, Ghidotti, Segala, Marchiori, Arrighini (30' st Gentile), Plankestein, Scorti (15' st Tosi), Filippi, Frizzi, Triboldi (40' st Tononi), Girardi. All.: Rossetti. SETTAURENSE Baruzzi, Gelpi, Sartori, Brunori (30' pt Barilloni), Issa, Murgia, Dolcetti (35' st Uboldi), Giovanelli, Leotti (20' st Bonera), Cortella, Amine. All.: Armanini. Reti Pt: 44' Leotti; st: 30' Cortella.</testo>
					</articolo>

					<articolo>
						<titolo>Articolo 118: FRANCIACORTA4 CLARENTIA TRENTO0 </titolo>
						<testo>FRANCIACORTA Massimo, Ghilardi, Brocchetti (dal 14' s.t. Mazza), Pelizzari, Buizza (28' pt Fenaroli), Ravasio, Gervasi, Spini, Picchi, Colombi, Pandolfi (32' st Cappellini). All. Brusa. TRENTO Pinteri, Merzi, Vicentini, Bonenti, Toccolini, Pellegrini, Guida (40' st Nardelli), Marin (24' st Tomasi), Compostella (1' st Bertoldi), Rosa, Hofer. All. Compostella. Arbitro Stefano Lorenzin di Castelfranco Veneto. Reti St: 17' Pandolfi, 28' Pandolfi, 36' Ravasio (rigore), 46' Cappellini.</testo>
					</articolo>

					<articolo>
						<titolo>Articolo 119: CALCINATO3 VIRTUS MANERBIO2 </titolo>
						<testo>CALCINATO Salodini, Tomasi, Apostoli (23' st Rodella), Magagnotti, Maroni, Patuzzo, Paghera, Ugas (23'st Giuffrida), Dincao, Baccoli (15' st Hilmi), Melis. (Vezzoli, Gatti, Ferrari, Baratti). All.: Medeghini. VIRTUS MANERBIO Senica; Giacomazzi, Battagliola, Calvi, Preti; Quaranta (24' st Volpi), Arbosti(45' st Rossetti), Astori, Appiani, Fattoruso (28' st Zago); Tartini. (Siciliano, Sartori, Volpe, Mondolo). All.: Salomoni. Arbitro Singh di Brescia. Reti Pt: 7' Dincao, 34' Tartini; st: 12' Preti, 28' Dincao, 49' Dincao. Note Ammoniti: Astori, Arbosti, Ugas, Calvi, Magagnotti, Quaranta, Patuzzo. Corner: 9-6(2-4). Recupero: 0' e 3'.</testo>
					</articolo>

					<articolo>
						<titolo>Articolo 120:  La Vighenzi non regge l'urto Olmese </titolo>
						<testo>PIEVE D'OLMILa Vighenzi insegna all'Olmese come si battono i calci di punizione (tre gol su piazzato), ma si dimentica di difendere: così i tre punti vanno all'Olmese. La squadra di Fiorani è subito più aggressiva e va a segno con Mazzini di sinistro e Bertini dopo un flipper: entrambe le azioni partono dalle discese di Pedrini. Manzoni accorcia su piazzato, ma nella ripresa Ferrari ribadisce in porta dopo traversa colta da Sacchi, mentre Diego Dilda nobilita ancora una volta il lavoro di Pedrini, che si procura il rigore del 4-1. Gli ultimi sussulti balistici di Busi e Zava rendono soltanto più ricco il tabellino dei marcatori.</testo>
					</articolo>

					<articolo>
						<titolo>Articolo 121:  Prima Trento La Caffarese rallenta la corsa della Benacense </titolo>
						<testo>RIVA DEL GARDABuon pareggio per la Caffarese che ferma sull'1-1 una delle squadre più competitive del girone. I bresciani tornano così a muovere la classifica dopo la sfortunata sconfitta con il Pieve di Bono. La formazione di Bonera sale così a quota 15 e rimane aggrappata al gruppone di centro classifica. Il vantaggio della Benacense arriva al 40': Dione scatta sul filo del fuorigioco e a tu per tu con Perotti non sbaglia. Al quarto d'ora della ripresa Bonera pareggia con un preciso colpo di testa. Alla mezz'ora la Caffarese passa in vantaggio grazie a una punizione di Fusi che s'insacca, ma il gol viene annullato.ep</testo>
					</articolo>

					<articolo>
						<titolo>Articolo 122:  Seconda Trento Bagolino con troppi infortunati La Giudicariese ne approfitta </titolo>
						<testo>PREOREUn Bagolino bello ma sfortunato perde la sfida esterna con la Virtus Giudicariese. Passata in vantaggio grazie a Nabacino, la formazione bresciana ha dovuto fare a meno di due giocatori, entrambi infortunati: Scalvini, che si è fratturato una mano, e Giovi, costretto ad alzare bandiera bianca a metà ripresa. Il primo tempo è molto equilibrato e la gara non si sblocca. L'inizio ripresa del Bagolino è travolgente e Nabacino porta in vantaggio i suoi su calcio piazzato. A questo punto, complici gli infortuni, i bresciani calano e la Virtus ne approfitta, pareggiando i conti al 20' con Botticchio e trovando il gol vittoria con Litterini al 35'.</testo>
					</articolo>

					<articolo>
						<titolo>Articolo 123:  Limonese, sconfitta a testa alta contro la Settaurense </titolo>
						<testo>LIMONELa Limonese non riesce a fermare la corsa della capolista. Sconfitta a testa alta per la formazione di Gilberto Rossetti, che cede il passo alla compagine meglio attrezzata della categoria. Gli ospiti guadagnano un calcio di rigore dubbio a pochi secondi dall'intervallo: Venturini respinge la trasformazione ad Amine, ma non può nulla sulla ribattuta di Leotti. Alla mezz'ora della ripresa Cortella approfitta di un'indecisione di Venturini e raddoppia. La Limonese sfiora più volte il gol, ma Frizzi prima e Girardi poi non sono fortunati. La gara si chiude sul 2-0 per i padroni di casa, che rimangono imbattuti dopo 11 gare.</testo>
					</articolo>

					<articolo>
						<titolo>Articolo 124:  A2 femminile Il Franciacorta ci prende gusto: travolte le trentine del Clarentia </titolo>
						<testo>ERBUSCOIl Franciacorta ci ha preso gusto e dopo la prima vittoria ottenuta sabato scorso, riesce a far sua anche la gara contro il Trento, dominando tutti i 90 minuti. Il primo gol arriva solo nella ripresa.  La gara si sblocca al 17' del secondo tempo quando Spini suggerisce al centro per Picchi che sporca la traiettoria della palla: Pandolfi si infila e insacca. Al 28' Pandolfi edi esterno realizza il raddoppio. La gara è ormai in discesa per le franciacortine che nel finale arrotondano al 36' con Ravasio dal dischetto, e in pieno recupero con lo spettacolare tuffo di testa di Cappellini.</testo>
					</articolo>

					<articolo>
						<titolo>Articolo 125:  Prima Calcinato avanti tutta gran rimonta firmata Dincao L'attaccante si scatena segnando una tripletta e regalando ai suoi il successo sul Manerbio al quarto minuto di recupero</titolo>
						<testo>CALCINATOSplendida domenica a Calcinato, dove il quasi-testacoda dal risultato intuibile si trasforma in battaglia all'ultimo respiro, combattuta a suon di gol. Da segnalare, oltre alla tripletta di Dincao, la grande prestazione offerta dai due estremi difensori, Salodini e Senica, che hanno evitato il pallottoliere. I padroni di casa passano in vantaggio quasi subito: è il 7', l'azione comincia da Patuzzo, Ugas riceve palla e tocca filtrante per Dincao, che s'inserisce e segna di piattone. Il Calcinato cerca il raddoppio al 19': Baccoli salta Giacomazzi e crossa a centroarea, Dincao si tuffa per colpire di testa ma la prende di spalla. Al 34', quando tutti si aspettavano una partita a senso unico, arriva il pareggio degli ospiti: Battagliola crossa dalla sinistra, Tartini stoppa in area, salta Magagnotti e spara a rete da due passi. Nel secondo tempo partono bene i padroni di casa: al 7'ci prova Ugas da limite, Seniga si distende in tuffo e devia. Risponde il collega Salodini al 10', parando l'ottima punizione a girare di Appiani. Dalla bandierina, però, gli ospiti raddoppiano: la palla arriva a Preti, che tira a rete e segna grazie alla serie di fortunate deviazioni. Una volta passata la sfuriata ospite, il Calcinato riprende il pallino del gioco e cerca il pareggio al 19': Paghera trova il varco per tirare da fuori ma Seniga è bravissimo ad alzare in corner. L'estremo difensore, però, non può nulla sulla prodezza di Dincao al 28': l'attaccante si libera con un guizzo al limite dell'area e colpisce di sinistro a giro, mandando la palla a fil di palo. Non si ferma qui la punta di Medeghini: è il 49', infatti, quando Paghera lo serve in area e lui colpisce al volo, di sinistro. La palla s'insacca nell'angolo basso alla sinistra di Seniga, decidendo l'incontro all'ultimo secondo. Fotogallery su   www.giornaledibrescia.it   Mattatore nNel fotoservizio di Reporter Dincao (qui a destra), autentico mattatore dell'incontro e artefice del successo calcinatese; sotto, l'esultanza degli uomini di mister Medeghini</testo>
					</articolo>

					<articolo>
						<titolo>Articolo 126: BOVEZZO1 BOTTICINO0 </titolo>
						<testo>BOVEZZO Franchi, Lucchini, Savoldi, Sellini, Borghesi, Pedersoli, Condello, Linetti, Duina (10'st Peli), Rabaioli (45'st Gazzaroli), Pedretti (30'st Trappa). Allenatore: Lepri.  BOTTICINO Meschini, Quecchia, Sberna, Bonardi, Scanferla, Busi, Apostoli, Boifava, Timpano, Arrighini, Mattei. Allenatore: Chemi.  Rete 20'st Pedretti.</testo>
					</articolo>

					<articolo>
						<titolo>Articolo 127: PONTE ZANANO3 PARK HOTEL3 </titolo>
						<testo>PONTE ZANANO Ventura, Urbani, Bertoglio, Borroni, Ghidindy, Guizzi, Gemma (24'st Baneche), D.Cadei (31'st Lonardi), Denardo, Poli, Mensi (14'pt Gardani). (Belleri, Guerini, Nhay, M.Cadei). Allenatore: Cadei G. PARK HOTEL Derelli, Brunetti, Mora, Gozio, Ciotti, Lamonica, Lobo Nelson (25'st Panni), Pasotti (10'st De Lucchi), Stamerra, Bonomi, Bosio (24'st Campolo). (Tortelli, Massussi, Gaudino, Taboni). Allenatore: Barcellandi. Arbitro Nidal di Brescia. Reti pt 4' Stamerra, 7' Bonomi, 25' Denardo, 45' Gemma, st 3' Beroglio, 46' Campolo. Note Giornata umida. Spettatori 80 circa. Angoli 2-2. Ammoniti Mora, Stamerra, Lamonica.</testo>
					</articolo>

					<articolo>
						<titolo>Articolo 128: S. ANDREA0 CLUB AZZURRI0 </titolo>
						<testo>S. ANDREA Forelli, Fenaroli, Aleo, Gustinelli, Ranzini, Bettinsoli, Baronio, Laurendi, Morganti, Colosio, Pedretti. (Seneci, Bonfadelli, Belelli, Pederzani, Solina, Bulgari)  Allenatore: Maggi. CLUB AZZURRI Baresi, Stanga, Bandera, Pintossi, Libretti, Capitanio, Petracci, Mazzelli, Piazzi, Lalicata, Simonelli D. (Donghi, Bellini, Rambaldini, Sarsi, Simonelli A., Coppola).  Allenatore: Leonardi. Arbitro Ratti.</testo>
					</articolo>

					<articolo>
						<titolo>Articolo 129: TOSCOLANO1 POLPENAZZE0 </titolo>
						<testo>TOSCOLANO Simpsi, Senti, Castellini, D. Maestri, Bonvicini, Camozzi, Perlini (40'st Veronesi), Tavernini, Mulè (15'st Bendinoni), S. Maestri, Samuelli (5'st Tonoli).  Allenatore: Centonze.  POLPENAZZE Perlotti, Gabana, Tripolo, Zanelli (40'st Girardi), Ferrari, Marinoni, Gamba, Bonvicini, Bà, Schiera (21'st Cappa), De Franceschi. Allenatore: Tonni.  Rete 35'st Castellini.</testo>
					</articolo>

					<articolo>
						<titolo>Articolo 130: GAVARDO2 REAL EPAS1 </titolo>
						<testo>GAVARDO Fasolini, Toffolo (Scalvini), Diomande, Cavone, Ruzzenenti, Viviani, Rossini (Begni), Scandella, Coletti, Franceschetti, Montemari (Righetti).  All.: Zubani. REAL EPAS Uccelli, Taglietti, Bigioli, Calzavacca, Ragnoli, Bottazzi, Romano (Nicosia), Lonati, Nbyaye (Antonelli), Gnanzu, Lazzaroni (Spampinato).  All.: Frassine. Arbitro Mazzoldi di Brescia. Reti st 13' Righetti, 21' Calzavacca, 45' Ruzzenenti.</testo>
					</articolo>

					<articolo>
						<titolo>Articolo 131: V. FERALPI LONATO2 SERLE2  </titolo>
						<testo>VIRTUS FERALPI LONATO  Cherubini, Dalla Torre, Capelloni, Ndouci, Zamboni, Maffietti, Sigurtà, Gokge (18'st Markaj), Marras (15'st Leali), Ramazzotti (20'st Bega), Casiraghi.  Allenatore: Sandro Chiarini.  SERLE De Medici, Mensi, Apostoli, Manessi, Strianese, Lussignoli, Sacrismi, Caldera, Facchini, Pezzotti, Abdel. Allenatore: Angelo Chiarini.  Reti pt 35'  Pezzotti, 40' Abdel, st 15' e 35' Sigurtà.</testo>
					</articolo>

					<articolo>
						<titolo>Articolo 132: S. CARLO REZZATO1 NUOVA VALSABBIA1 </titolo>
						<testo>SAN CARLO Carella, Salerno, Ghidoni, Rongoni, Mille, Arici (23' st Rinaldi), Caldera, Negrello, Borghetti, Perini, Andrea Morandi (9' st Zappia). Allenatore: Tomasoni. N. VALSABBIA Bortolotti, Fusi, Andrea Rubali, Laffranchi, Albertini, Ghirardi, Massimo Rubali, Giustacchini, Freddi (30' st Mutti), Ceresa (12' st Pace), Guerra (3' st Saottini).  Allenatore: Pinzi. Arbitro Chiari di Brescia. Reti st 1' Freddi, 32' Negrello. Note  Espulso Laffranchi al 35' st.</testo>
					</articolo>

					<articolo>
						<titolo>Articolo 133: V. RONDINELLE0 VS LUME1 </titolo>
						<testo>VIRTUS RONDINELLE Rino, Rossetti (10' st Zanetti), Agazzi, Di Benedetto, Arici, Bacca (35' st Papiri), Pasetti, Apostoli, Nianzou, Manera, Maccaluso. VS LUME Vivenzi, Riggio (30' pt Strabla), Berna (24' st Tosini), Segala, Melzani, Becchetti, Sala, Dabenini, Taetti (21' st Conci), Colosio, Rivadossi. Rete 10' st Sala.</testo>
					</articolo>

					<articolo>
						<titolo>Articolo 134:  Seconda A Ponte Zanano pari a quota tre Park Hotel parte in quarta e pare volare via Ma i triumplini si ridestano nella ripresa </titolo>
						<testo>PONTE ZANANOÉ stata una partita ben giocata da entrambe le squadre e di conseguenza la divisione della posta in palio, tra Ponte Zanano e Park Hotel è risultata logica e giusta conseguenza.  Nella fase iniziale del match tutto pareva in discesa per la squadra di Oliviero Barcellandi. Infatti già al 4' Stamerra aprofittava di una dormita della difesa locale e con una precisa girata trafiggeva Ventura. Passavano solamente tre minuti e una incornata di Bonomi portava la squadra ospite sul vantaggio di 2-0. Fino a quel momento il Ponte Zanano pareva un po' imbambolato. Bisognava attendere il 25', quando Denardo, sfruttava un bel pallone e con un rasoterra dalla precisione chirurgica accorciava le distanze. La rete realizzata metteva benzina nel motore della compagine valtrumplina che allo scadere della prima parte di gara riacciuffava il pari grazie a Gemma. Insistevano i padroni di casa anche all'inizio della ripresa e dopo solo 3' minuti Bertoglio portava in vantaggio i suoi con un tiro non certamente irresistibile, ma preciso. I giocatori di Oliviero Barcellandi non si perdevano d'animo e con il passare dei minuti riprendevano in mano le redini della situazione. Correva il 17'st quando Bosio innescava Bonomi che impegnava il portiere locale. La porta del Ponte Zanano rischiava parecchio anche al 27'st su incornata di Ciotti, ma la sfera era bloccata con sicurezza dal portiere. Al 38'st miracolo dell'estremo difensore locale su Girata di Panni. Ma Ventura non poteva nulla al 46'della ripresa quando Campolo deviava nel sacco di testa da pochi passi.  Era la rete che consentiva agli ospiti di raggiungere il pareggio, un pari sostanzialmente giusto per quello che le due squadre hanno espresso. Nella prima fase dell'incontro sono stati i giocatori di Oliviero Barcellandi a mostrare le cose migliori e le due reti di vantaggio ne sono state concreta derivazione. Ma la reazione del Ponte Zanano si è manifestata in maniera decisa nell'arco di poco tempo. É stata, insomma, una sfida al vertice tra due squadre che hanno fatto vedere di possedere qualcosa in più rispetto alle altre. Il girone si presenta, dunque, più che mai equilibrato e queste due compagini hanno tutte le carte in regola per poter esserne protagoniste. Fotogallery su   www.giornaledibrescia.it   Pareggio ad alta tensione nSopra, Lobo Nelson al tiro di testa davanti alla porta. Sotto, esultanza del Park Hotel per il gol del definitivo pareggio sul punteggio di 3-3.</testo>
					</articolo>

					<articolo>
						<titolo>Articolo 135:  A Gavardo i sogni del Real Epas crollano al 90' </titolo>
						<testo>GAVARDOA un passo dallo strappare un dignitoso pareggio al Gavardo, la Real Epas infrange i suoi sogni nelle battute finali del match.  Al fischio d'inizio è il Gavardo a farsi pericoloso: al 5' Franceschetti serve in area Coletti che calcia alto. La risposta ospite al 30' con Gnanzu che dalla distanza impegna Fasolini alla deviazione in angolo.  Al 35' Montanari getta alle ortiche la possibilità di sbloccare il risultato: a tu per tu con Uccelli perde l'attimo d'oro. Si cambia nella ripresa: al 13'st Righetti raccoglie una corta respinta di Uccelli e segna. Il vantaggio dura sino al 21'st: azione personale di Nicosia con tiro dalla distanza che impegna Fasolini in angolo, sugli sviluppi del quale Calzavacca insacca indisturbato di testa. Poi si gioca a una sola porta con Uccelli, alla prima gara stagionale in gran spolvero, ma i sogni dei cittadini si infrangono al 90': punizione di Franceschetti che Ruzzenenti intercetta e di testa batte l'incolpevole Uccelli.</testo>
					</articolo>

					<articolo>
						<titolo>Articolo 136:  La N. Valsabbia tiene testa al San Carlo capolista </titolo>
						<testo>REZZATODopo aver fermato squadre ambiziose come Polpenazze, Serle e Ponte Zanano, la Nuova Valsabbia spaventa anche la capolista San Carlo.  Partita povera di accelerazioni emotive, ma lottata fino all'ultimo, anche perché i padroni di casa volevano proseguire il cammino che li aveva portati fino alla cima della classifica.  Sotto di un gol ad inizio ripresa, sopra di un uomo nell'ultima parte del match, i rezzatesi hanno cercato fino all'ultimo la vittoria, con tanta grinta ma poche idee.  A parte un paio di colpi di testa a fine prima frazione (Freddi al 40', Borghetti al 42'), i veri lampi arrivano nel secondo tempo. Al 1'st Freddi ruba palla e sorprende Carella con un gran tiro da fuori; il pari arriva al 32'st con la zuccata del solito Negrello, che garantisce almeno un punticino ai suoi.</testo>
					</articolo>

					<articolo>
						<titolo>Articolo 137: REAL ROVATO1 BORNATO2 </titolo>
						<testo>REAL ROVATO Nodari, Simoni, Zani, Vavassori, Spagnoli, Brignoli, Grasselli, Paderno, Babacar, Ruggeri, Bianchi. All. Maestrini BORNATO Bona, Zucchetti, S. Bonardi, Mondini, Gasparetti, C. Bonardi, Pretti, Gerri, Cadeo, Marzocchi, Orizio. All. Bonfadini  Arbitro Prisco di Lovere Reti pt 30' Orizio, 40' Babacar; st 30'Ghitti</testo>
					</articolo>

					<articolo>
						<titolo>Articolo 138: V. RODENGO4 LA SPORTIVA2 </titolo>
						<testo>VIRTUS RODENGO Ramera, Ongari, Mosca (29' st Verzeletti), Gozio, Stefanini, Renzi, Parzani, Giacobbe (38' st Bonfadini), Peli (18' st Gares), Facchetti, Viscardi. (Rosola, Verzeletti, Simoni, Bani, Valotti, Gares, Bonfadini). All.: F. Aiardi  LA SPORTIVA Marchina, Vitali, Pedretti, Medici (32' st Zanotti), Rizzetti, Bianchetti, Archetti (38' st Terrasi), Tosoni, Bianconcini, Codenotti, Paderni. (Guerini, Pezzotti, Terrasi, Zappa, Gatti, Archetti, Zanotti). All.: I. Ferrari  Arbitro Facchinetti S. Reti pt 10' Codenotti, 15' Viscardi, 17' Codenotti, 20' Parzani; st 35' Viscardi; 47' Renzi</testo>
					</articolo>

					<articolo>
						<titolo>Articolo 139: COLOGNE1 COLLEBEATO1 </titolo>
						<testo>COLOGNE N. Belotti, Saviori, Magri, P. Manenti, D. Lancini, Cattaneo, G.M. Manenti, Belotti (35' st G. Lancini), Sbardellati (25' st Diouf), Chiari (12' st Ziboni), D. Lancini. All. Signoroni COLLEBEATO Germiniasi, Luzzardi, Rodella, Boni, Desantis, Rizzini (10' st Pagliari), Antonelli, Bonera, Frettoli (16' st Gaiardoni), Milesi, Albertini (20' st Bolognini). All. Tosoni  Arbitro Zambetti di Lovere Reti pt 16' Antonelli; 4' st Manenti. Note Dopo le dimissioni di mister Menta, sulla panchina del Cologne si è seduto provvisoriamente E. Signoroni</testo>
					</articolo>

					<articolo>
						<titolo>Articolo 140: PARATICO2 OSPITALETTO3 </titolo>
						<testo>PARATICO Al. Muratori, Conti, Bonardi (38' st Marcandelli), An. Muratori, Brescianini, Nicoli, Bosio, Armanni, M. Marini, Acquaroli, Salvetti (32' st Dorati). (Moraschi, D. Marini, Barbieri, Benvenuti, Turra). All. Ravelli OSPITALETTO Danesi, De Vito (20' st Bara), La Rocca, Reboldi, Tavesi, Cappelli, Dieye, Morelli (35' st Agazzi), Libretti, Lovera, Radici (26' st Giudici). (Parzani, Bonomi, Inverardi, Mangiarini). All. Libretti Arbitro Spada di Lovere Reti pt 17' M. Marini (R), 31' Radici; st 18' Morelli, 22' Libretti, 44' Dorati</testo>
					</articolo>

					<articolo>
						<titolo>Articolo 141: S. GIORGIO CELLATICA 2 RONCADELLE3 </titolo>
						<testo>SAN GIORGIO CELLATICA Mori, Zanetti, Caldana, Bonometti, Marmaglio, Minessi (st 28' Coppola), Vanoglio (st 32' Marelli), Franceschini, Piotti, Ronchini, Bencetti (st 20' Bonfadelli). All Paderno RONCADELLE Gatta, Mandini,  Zanetti, Prandelli, Prandelli, Ac. Bosetti,  Giubellini, Al. Bosetti, L. Bosetti, G. Bosetti, Salodini (st 40' Bordogni). All. Bosetti Reti pt  15' Vanoglio,  21'  Al. Bosetti; st 35'  Al. Bosetti, 45' Marmaglio, 47' Al. Bosetti</testo>
					</articolo>

					<articolo>
						<titolo>Articolo 142: SAN PANCRAZIO5 CENTROLAGO0 </titolo>
						<testo>SAN PANCRAZIO Pagani, Cotelli (30' st Diop), Caironi, Bonassi, Parigi (28' st Zogay), Norbis, Zini, Castellanelli, Manenti, Milini (22' st Lancini), Membrini. All. Chiari CENTROLAGO Romeos, Frassi, Cristini, Martinelli, Fortunato, Paderni, Zanotti (28' st Consoli), Corridori, Bertoli (35' st Gesa), Scalvi, Turla (20' pt Botti). All. Mazzucchelli  Arbitro Lila di Chiari Reti pt 11' Milini (r.), 36' Zini; st 19' Milini, 38' e 47' Membrini</testo>
					</articolo>

					<articolo>
						<titolo>Articolo 143: SOLLEONE0 CASTELMELLA0 </titolo>
						<testo>SOLLEONE Villani, Faustini, Torchio, Catina, Gandellini, Sandrini, Amadini (35' st Dichinno), Muchetti (29' st Diop), Cancarini, Delledonne (1' st Garcia), Peroni. All. Abrami. CASTELMELLA Baresi, Loda, Buratti, Tomasoni, Lissignoli, Veneri, Vacchelli, Donna (30' st Baronio), Marinoni (25' st Giubellini), Simonelli (35' st Marizzoni), Canipari. All. Buratti. Arbitro Cucinotta di Brescia.</testo>
					</articolo>

					<articolo>
						<titolo>Articolo 144: UNITAS COCCAGLIO0 SAIANO1 </titolo>
						<testo>UNITAS COCCAGLIO Gavezzoli, Vitali, Ongari, Tonoli, Scalvini, Sala (38' st Rocco), Moraschi (20' st Ghazouani), Piantoni, Massetti, C. Rossini. S. Rossini (22' st Terzi). (Gentile, Bocchi, Ansah). All. Danesi SAIANO Bosetti, Bosette, Bigioli, Linetti, Ferretti, Trebeschi, Baresi (36' st Galbiati), Capitanio, Buizza (18' st Grittani), Coco, Vezzoli (16' st Zanetti). (Davide, Quattri, Del Vecchio, Rota). All. Savoldi Arbitro Ducci di Chiari Rete St 33' Zanetti</testo>
					</articolo>

					<articolo>
						<titolo>Articolo 145:  Bornato ancora in vetta  Piange  il Real Rovato </titolo>
						<testo>ROVATOProcede spedita la marcia della capolista Bornato, che dopo l'esaltante vittoria in settimana in Coppa Lombardia a spese dell'Atletiko Bagnolo, passa anche sul campo del Real Rovato.  La gara, molto maschia, entra nel vivo al 30' quando gli ospiti passano con un gol contestato di Orizio, che parte a tutta birra in posizione dubbia, si presenta solo davanti a Nodari e lo batte con freddezza.  Passano solo 10 minuti e i padroni di casa trovano l'1-1 con Babacar, bravo a valorizzare al meglio un rilancio della difesa e a infilare alle spalle di Bona un missile imparabile.  Al 25' della ripresa il portiere Bona è invece protagonista di una parata salva risultato su Moretti, che da pochi passi non trova la rete. Così al 30' il nuovo entrato Ghitti trova lo spiraglio giusto per il 2-1 e porta a Bornato tre punti pesanti. Il Bornato si conferma capolista.</testo>
					</articolo>

					<articolo>
						<titolo>Articolo 146:  Virtus Rodengo continua la corsa a spese della Sportiva </titolo>
						<testo>RODENGOSi conclude con la vittoria del Rodengo il match in casa contro La Sportiva.  Dopo 10' di studio La Sportiva passa in vantaggio con Codenotti bravo a saltare tre avversari e in diagonale trafigge la vela. Al 15' pareggio della Virtus Rodengo con Viscardi bravo a chiudere in rete un'azione partita dalla destra su assist di Peli. Un minuto dopo fallo di Stefanini su Bianconcini in area, rigore che Codenotti trasforma.  Reazione della squadra di casa che al 20' pareggia con Parzani che trafigge Marchina da fuori area. Facchetti e Viscardi sbagliano il possibile vantaggio che però arriva all'80' con Viscardi, bravo ad anticipare il portiere in uscita. Nei minuti di recupero Renzi firma il definitivo 4-2 depositando in rete un assist di Viscardi. Partita sofferta ma meritata. I migliori in campo per la Virtus Rodengo Viscardi e Ongari, per La Sportiva Codenotti e Bianchetti.</testo>
					</articolo>

					<articolo>
						<titolo>Articolo 147:  Seconda Con la rete di Zanetti il Saiano scavalca l'Unitas Un errore della difesa locale favorisce l'unico gol del match La squadra ospite supera in graduatoria i ragazzi di mister Danesi</titolo>
						<testo>COCCAGLIOLa storia del calcio insegna che a decidere partite in cui il bel gioco latita sono solitamente errori o colpi a sorpresa. È il caso del match tra Unitas e Saiano, sfuggito ad un insipido 0-0 grazie alla rete di Zanetti, abile a tramutare in gol l'azione nata da un incidente della difesa locale (in assetto d'emergenza), consentendo agli ospiti di scavalcare in graduatoria i cugini.  Cominciano meglio i padroni, prima che il Saiano partito attendista si faccia più propositivo collezionando fino all'arrivo del duplice fischio più occasioni degli avversari. È infatti l'incornata di Massetti, terminata alta al minuto 12, la prima ed unica chance del primo tempo per i ragazzi di Danesi.  La risposta rossoblù è praticamente immediata e più temibile, perché la combinazione tra Capitanio e Coco si chiude con il diagonale a lato di quest'ultimo, solo davanti all'estremo. Lo scambio successivo tra Baresi e Buizza porta ancora gli ospiti in zona gol. Infine, in chiusura di tempo, Bosette coglie con un traversone dalla fascia destra Coco, la cui mezza girata termina fuori. L'incontro nella ripresa non offre grandi miglioramenti.  Si susseguono un paio di tentativi per Massetti, il quale, prima con la botta da fuori e poi con il colpo di testa non riesce a fare centro.  La sfida si decide al 33', quando lo stesso Grittani, approfittando dello scontro tra Vitali e Scalvini, rimasti a terra, serve l'assist per il tocco vincente sotto porta di Zanetti. L'Unitas imbattuta della seconda giornata è costretta a cedere il passo al Saiano.  Fotogallery su   www.giornaledibrescia.it</testo>
					</articolo>

					<articolo>
						<titolo>Articolo 148: CAVRIANPONTI0 ACQUAFREDDA1 </titolo>
						<testo>CAVRIANPONTI  Gandini, D. Bellini, Brusa, Zingaro, S. Bellini, Bertocchi, Pizzetti, Pagani, Russo, Serpellini, Diagne (Righetti, Franceschetti, L. Braga, Noukri, Braga, Costanzi, Campanelli) ACQUAFREDDA Olivetti, Zorzi, Ravagnati, Malpezzi, Sinimeta, Nodari, Andaloni, Perdoni, Filaroli, Arici, Fassoli (Caluppi, Barola, Del Bono, Obo, Robari, Bettari, Fantoni) Reti 5' Zorzi</testo>
					</articolo>

					<articolo>
						<titolo>Articolo 149: PRALBOINO0 LIONS0 </titolo>
						<testo>PRALBOINO Bonella, Federici, Panella, S. Mombelli, Molinari, Treccani (3' st Farina), Scalvini, Forlanelli, A. Mombelli (41' st M. Girelli), Capelloni (34' st Dui), G. Girelli. (Rambaldini, Bicelli, Pini, Camisani). All. Cirimbelli  LIONS Ramera, Arici, Lardelli, Vignoni, D. Tomaselli, Piovanelli (28' st Bonazza), V. Tomaselli, Negretti, Filippini (17' st Fappani), Ferrari, Amedani (47' st Baiguera). (Bruni, Baldassare, Salvi, Giardini). All. Pezzana  Arbitro Xhamaj di Brescia</testo>
					</articolo>

					<articolo>
						<titolo>Articolo 150: BARBARIGA1 CADIGNANO1 </titolo>
						<testo>BARBARIGA Decca, Tomasoni, Brunetti, Dotti, Fornari, Paletti, Fogazzi, Gnali, Ferri, Pea, Mangiavini. All. Ponzoni CADIGNANO Bianchi, Zoni, Plodari, Marini, Franceschini, Cherubini, Bertoletti, Tomasini, Bertolini, Elnaij, Capra. All. Dattili  Arbitro Conti di Brescia Reti st 15' Bertoini, 30' Ferri</testo>
					</articolo>

					<articolo>
						<titolo>Articolo 151: FIESSE0 REAL FLERO0 </titolo>
						<testo>FIESSE Savoldi, Sbarbada, Regonaschi, Raxan, Chini, Farina, Migliorati (Boateng), Ziletti (Maroli), Ferrari (Arena), Ghirardini, Zanelli. (Mor, Tononi, Colombo, Zoni). All. Remondi. REAL FLERO Violini, Pizzi, Pigoli, C. Bergamaschi, M. Bergamaschi, Bertoli, Fieni, Patroni (Parolini), Inverardi (Bonera), Gamba, Lonati. (Zerbio, Stabile, Dorosini, Piardi). All. Diana.</testo>
					</articolo>

					<articolo>
						<titolo>Articolo 152: GABIANO1 ATLETIKO BAGNOLO3 </titolo>
						<testo>GABIANO Mensi, F.Ferrari, Forbice (25'st M.Ferrari), Gandaglia, Bonaccorsi, Regazzi, Minelli (30' st Guaragni), Baselli, Frosio, L. Del Pero, G. Del Pero (40' st Bevilacqua), (Conter, Arrigoni, Pugliese, El Kanadli). All. Bonatelli ATLETIKO BAGNOLO Resconi, Bonetti, Zacco, Mor, Fogazzi, M. Zani, E.Pellegrini (40' st Amadio), Claudio, Romano (35'st Degani), L. Pellegrini (30' st Lucini), Strada, (Comparoni, D. Zani, Dada, Bonetta). All. Mondolo Reti pt 13' Romano; st 5' Strada, 19' Claudio, 25' G. Del Pero (rig.)</testo>
					</articolo>

					<articolo>
						<titolo>Articolo 153: MONTIRONE1 POZZOLENGO0 </titolo>
						<testo>MONTIRONE Stanga, Marpicati, Corsini (dal 39' st Vezzoli), C. Piscioli, Marenda, Lanzilotti, Rolfi, Bedeli, Pietroboni, Filosi (dal 21' st Bardelloni), Ruggeri (dal 13' st A. Bontempi), (R. Bontempi, L. Piscioli, Selvatico, Burlini). All. Foletti  POZZOLENGO Nicolai, Salandini (dal 21' st Frigerio), Lancini (dal 36' st Zenegaglia), Paiola, Liguori, Rossi, Ottolini, Deantonis (dal 24' st Soldi), Pesciaioli, Fiore, Gonzato (Fraccaro, Castelletti, Masina, Fezzardi). All. Toso  Rete st 25' Pietroboni</testo>
					</articolo>

					<articolo>
						<titolo>Articolo 154: BAGNOLESE3 GHEDI1 </titolo>
						<testo>BAGNOLESE Maifredi, Tortelli, Gorlani, Faliva, Lombardi, Arisi, Picchiotti, Bellomi (Rossini F.), Cominelli (Rossini S.), Panina, Serena (Amadio). All. Gardoni GHEDI Chiesa, Boifava, Lena, Tanfoglio, Brignani, Torchio (Consadori), Jalal (Cosio), Zaninelli, Tomasoni, Coccaglio, Voltolini (Pertrica). All. Piardi Arbitro Raia di Brescia Reti st 10' Serena, 20' Picchiotti, 37'Gorlani, 49' Zaninelli</testo>
					</articolo>

					<articolo>
						<titolo>Articolo 155: NUOVA S. PAOLO2 VILLACLARENSE1 </titolo>
						<testo>NUOVA S. PAOLO Premoli, Este (Piovani), Ferrari, Bonometti (Tomasoni), Baronio, Del Pero, Baronchelli, Paoletti (Tira), Fiammetti, Negrini, Tarpini. (Scotuzzi, Adil, Oroboni, Cognani) All. Minini. VILLACLARENSE Gear, Castelli, De Domenico, Bragaglio, Cogrossi, Gorlani, Tiraboschi (Andrico), Oliver, Magli, Fappani, Gastaldi (Zana). (Bono, Mazzola, Lazzaroni, Rossi, Fasanini). All. Conti. Reti pt 45' (rig) Negrini; st 23' Negrini, 4' Fappani</testo>
					</articolo>

					<articolo>
						<titolo>Articolo 156:  Pralboino-Lions senza vincitori Match a reti inviolate, ritmi bassi Sterile dominio della squadra ospite </titolo>
						<testo>PRALBOINOFinisce a reti bianche lo scontro sul manto erboso appena rifatto del 'Bassini' di Pralboino. Nessuna delle due formazioni è infatti riuscita a sbloccare una partita giocata su ritmi troppo bassi per sperare di far male alla squadra avversaria, dove sia il primo che il secondo tempo non hanno offerto spettacolo. A dirla tutta la partita si è accesa sì, ma quando ormai i giochi erano fatti, al 48' della ripresa, quando l'arbitro Xhamaj stava portando il fischietto alla bocca per decretare il termine della partita.  Andiamo però con ordine. Nei primi minuti il Lions parte meglio: fa indietreggiare gli avversari con un stressante pressing costringendoli a fraseggi non certo facili a pochi metri dalla propria area, poi niente più. I ventidue sul campo sembrano temersi l'un l'altro e i primi 45 minuti assomigliano più a una lunga fase di studio più che una ricerca al gol. Irrimediabilmente le occasioni più ghiotte scaturiscono solo da calci piazzati. Al 6' corner per il Pralboino dalla destra, Scalvini mette in mezzo, G. Girelli si libera della marcatura e anticipa tutti sul primo palo ma manda fuori.  Al 10' punizione per il Lions sui 25 metri, calcia Arici, ma Bonetta controlla dopo una deviazione. Il direttore di gara arbitra 'all'inglese' e lascia correre su un intervento in area su V. Tomaselli tra le proteste. Nel compenso ospiti più propositivi, ma le conclusioni dalla distanza sono da dimenticare. Ancora Lions al 40'. Filippini effettua un tiro-cross dalla destra, prima Ferrari e poi Amedani mancano l'appuntamento col gol. Dopo la pausa si ritorna in campo con gli uomini di Pezzana ancora pericolosi.  Al 3' V. Tomaselli da buona posizione si fa parare il tiro da Bonetta. Quando scocca il 14' i padroni di casa centrano il palo con Forlanelli: è bravo nell'occasione Ramera a toccare quel tanto che basta per evitare il gol.  Arici sembra crederci ancora: semina panico sulla fascia, mette cross deliziosi ma nessuno dei compagni riesce a gonfiare la rete. Per la sostituzione di Amedani viene accordato un ulteriore minuto di recupero e per poco al Pralboino non riesce il colpaccio in zona Cesarini.  Al 48' G. Girelli mantiene in campo un pallone difficile, si defila sul fondo, crossa, Dui di testa colpisce il palo interno, la palla vaga sulla linea di porta e alla fine Ramera se la trova tra le mani. È l'ultima emozione della gara. Nota positiva la correttezza in campo: nessuno è finito sul taccuino dell'arbitro. Fotogallery su   www.giornaledibrescia.it</testo>
					</articolo>

					<articolo>
						<titolo>Articolo 157:  Il Gabiano in picchiata con l'Atletiko capolista </titolo>
						<testo>BORGO S. GIACOMOSecondo ko consecutivo per un Gabiano che perde contatto con la vetta della classifica. Sul campo amico, i biancazzurri cedono per 3-1 alla capolista Atletiko Bagnolo in un match condizionato dalla espulsione di F. Ferrari al 20' del primo tempo. Sin dalle prime battute l'Atletico si dimostra superiore per velocità di gioco e possesso palla e, al 13', arriva il vantaggio grazie al tap-in vincente di Romano, lesto a raccogliere la corta respinta di Mensi sul bolide dalla distanza scagliato da Starda.  Al 5' della seconda frazione di gioco gli ospiti trovano il raddoppio con una magia di Starda che, da posizione defilata, recapita la palla nell'angolo opposto. Il Gabiano è alle corde e, al 19', il rasoterra di Claudio chiude i conti.  Tuttavia la truppa gabianese al 25' accorcia le distanze grazie al rigore conquistato e trasformato da G. Del Pero.</testo>
					</articolo>

					<articolo>
						<titolo>Articolo 158:  La Bagnolese affonda e supera  il Ghedi </titolo>
						<testo>BAGNOLOUndicesima di andata al comunale di Bagnolo  dove la Bagnolese affronta e supera in classifica un Ghedi poco incisivo e che si affida alle prodezze del proprio portiere fino a che i padroni di casa nel secondo tempo trovano i varchi giusti.  Merito anche delle intuizioni del proprio capitano: Panina. Primo tempo giocato da entrambe le parti dai portieri che salvano in più occasioni. Nella ripresa è la Bagnolese ad essere più concreta e al 10' passa in vantaggio con Serena che servito da Panina in una furibonda mischia in area infila Chiesa da due passi. Al 20' i padroni di casa raddoppiano con Picchiotti servito dalla traversa colpita dalla testa di Panina. Al 37' il tris arriva con Gorlani che recupera palla nella propria metà campo, triangola con Panina che mette al terzino la palla del 3 a zero. Al 94' arriva la rete della bandiera del Ghedi con Zaninelli che trasforma una punizione nel 3 a 1.</testo>
					</articolo>

					<articolo>
						<titolo>Articolo 159: TRENZANESE0 ALFIANELLO1 </titolo>
						<testo>POL. TRENZANESE Tinti, Giugni, Beltrami, Scaglia, Rubagotti(35'st A. Abrioli), L. Abrioli, Bonfadini(20'st Fanara), Forlani, Lorenzi, Saresini, Noli (16'st Gorlani). All.: Locatelli.  ALFIANELLO Cigolini, Boldoni, Albertoni, L. Ambrosini, Sozzi, Sacchi (35'st Rosa), Ventura , Cominelli, A. Ambrosini (24'st Nuredinouski), Carmona (12'st Dondoni), Azzini (46'st Vezzulli).  All.: Scaglia. Arbitro Massaro di Brescia. Rete st 34' Azzini.</testo>
					</articolo>

					<articolo>
						<titolo>Articolo 160:  Terza Tensione in campo: l'Alfianello non perde la testa Il rigore di Azzini decisivo al comunale di Trenzano I padroni di casa concludono il match in nove</titolo>
						<testo>TRENZANOUn rigore di Azzini decide una gara molto tesa e nervosa, che la squadra di casa ha terminato in nove uomini. Nella prima frazione di gioco sono gli ospiti a rendersi più pericolosi: al 7' Carmona corre palla al piede per trenta metri e si libera al limite dell'area di rigore per concludere, ma il suo tiro termina di poco a lato. Al 12' A. Ambrosini, solo davanti al portiere calcia debolmente verso la porta e consente il recupero di L.  Abrioli, che riesce a salvare sulla linea. Al 35' arriva la risposta dei padroni di casa: sugli sviluppi di un corner, la palla giunge a Rubagotti che la lascia scorrere per Lorenzi, che calcia troppo centrale, trovando la respinta con i pugni di Cigolini. La ripresa è molto spezzettata e animata da proteste dentro e fuori dal campo per ogni fischio del direttore di gara.  Al 14' Bonfadini si trova solo davanti a Cigolini, che è però molto bravo a respingere di piede la conclusione a botta sicura del centrocampista della Polisportiva Trenzanese. Al 18' Saresini commette un fallo da dietro e viene sanzionato per la seconda volta con il cartellino giallo e lascia la sua squadra in dieci. La partita è molto tesa e al 31' l'allenatore dell'Alfianello Scaglia viene allontanato dal terreno di gioco a causa delle reiterate proteste nei confronti del direttore di gara. La gara si decide un paio di minuti più tardi, quando l'arbitro assegna un calcio di rigore all'Alfianello a seguito di un fallo di mano all'interno dell'area di rigore dei padroni di casa. Sul dischetto si presenta Azzini che calcia con freddezza, spiazzando Tinti. Al 36' Giugni perde la testa e a palla lontana calcia l'autore della rete, finendo anzitempo negli spogliatoi e lasciando la sua squadra in nove. Nel finale gli ospiti si limitano a gestire il possesso della palla forti della superiorità numerica. La gara termina così con la vittoria dell'Alfianello, che con questi importanti tre punti può proseguire la corsa in vetta al girone. Matteo Gazzoli</testo>
					</articolo>

					<articolo>
						<titolo>Articolo 161: PADERNESE1 CASAGLIO1 </titolo>
						<testo>PADERNESE Stornati, Pozzi (70' Uccheddu), Morelli, Venni, Ferrai (30' Falappi), Pozzali (75' Guerini N.), Tenni, Guerini M., Valloncini, Zanini, Bongiorni. (Gottardi, Guerini N., Occheddu, Bertolini, Falappi, Abrami). All.: Gares. CASAGLIO Raffelli, Treccani, Gussago, Zippoli, Pintossi, Radici, Montini, Cartella, Camossi, Ungaro, Marzo. (Coppi, Bernardelli, Gregorelli, Dellanni, Locatelli, Poliano, Barbieri). All.: Antonini. Reti st 5' Ungaro, 20' Valloncini.</testo>
					</articolo>

					<articolo>
						<titolo>Articolo 162: REAL VALVERDE1 ODOLO2 </titolo>
						<testo>REAL VALVERDE Braghini, Cortellazzi, Tognazzi (40' st Foletti), Ponzoni, Tonini, Piemonti, Signorini (30' st Vitali), Bettoni (22' st Torrisi), Fauci, Pinna, Gilioli.  All.: Lombardi.  ODOLO Dusi, Zanet (22' st Dusi), Barbaccia, Zanetti, Tononi, Giustacchini, Armanni (35' st Tononi), Ferraro (1' st Pizzoni), Lanza, Forcella, Cella.  All.: Borghetti. Arbitro Dancelli di Brescia. Reti pt 23' e st 10' Cella, 11' Gilioli Note Espulsi Cella e Fauci</testo>
					</articolo>

					<articolo>
						<titolo>Articolo 163: EQUILIBRIO Le due squadre si sono fronteggiate ad armi pari: nessuna supremazia  </titolo>
						<testo>Fotogallery su   www.giornaledibrescia.it</testo>
					</articolo>

					<articolo>
						<titolo>Articolo 164:  A Paderno tanta voglia di superarsi ma il pareggio accontenta tutti </titolo>
						<testo>PADERNOFinisce senza né vincitori né vinti la sfida di ieri sul terreno del comunale di Paderno: a conti fatti si è visto una buona partita. Le squadre scese in campo hanno dimostrato entrambe tanta voglia di superarsi reciprocamente: allo scadere dei novanta minuti ne è scaturito un giusto pareggio.  È la squadra ospite che parte subito col piede giusto, il Casaglio al 10' spreca una bella azione: Ungaro mette a lato da posizione molto favorevole. I padroni di casa non sono certo disposti a farsi sconfiggere: la Padernese nel primo tempo ha infatti tre buone occasioni, al 30', 38' e 43' per passare ma non riesce a mettere in rete: la Dea bendata non è da quelle parti probabilmente. Le squadre vanno negli spogliatoi a fine primo tempo col risultato di zero a zero. Si torna in campo ed il ritmo di gioco è fin da subito vivace. Soprattutto per il Casaglio. Infatti passano solo cinque minuti e Ungaro gestisce un'ottima azione e centra alla perfezione la rete: imperdibile il suo tiro. I padroni di casa non ci stanno a subire un risultato negativo. I ragazzi di mister Gares ce la mettono tutta, e con grinta e voglia di riequilibrare il punteggio al 20' del secondo tempo, su azione di contropiede, Valloncini sigla la rete del pareggio. Le due squadre cercano di superarsi creando buone occasioni ma il pareggio alla fine accontenta tutti. O forse nessuno.</testo>
					</articolo>

					<articolo>
						<titolo>Articolo 165:  Al Real Valverde non riesce lo sgambetto L'Odolo resta saldamente capolista </titolo>
						<testo>BRESCIANon riesce al Real lo sgambetto alla capolista, attesa a Brescia con trepidazione. I ragazzi di mister Lombardi giocano una gara tutta cuore e volontà, ma la solidità e la concretezza della capolista hanno ancora una volta la meglio. Grazie a una difesa arcigna e a un super bomber come Cella, autore di una doppietta da applausi, i primi della classe tornano in valle con tre punti pesantissimi, scrollandosi di dosso una rivale temibile e in un momento di ottima forma.  Eppure la sfida inizia con i padroni di casa costantemente in avanti e gli ospiti in difesa. La prima palla pericolosa, all'11', è sui piedi di Fauci, che ben servito a centro area da Gilioli si fa anticipare dal portiere in uscita. Al 18' è ancora Fauci il protagonista, perfetto nel bersi due avversari sull'out di destra ma sfortunato nel diagonale di punta che sbatte sul palo. Al 23' invece l'Odolo passa, quando Cella spedisce alle spalle di Braghini una gran punizione a giro dai 30 metri, che salta la barriera e si infila a fil di palo. Al 35' il Real ha la palla buona per pareggiare ma la bella conclusione al volo di Signorini sfiora la traversa. Nella ripresa la capolista raddoppia subito con il solito Cella, che spara dal limite una rasoiata imparabile. Un minuto dopo Gilioli accorcia le distanze. Poi il forcing dei padroni di casa, sfortunati al 93' con un siluro di Tonini che si stampa sulla traversa.</testo>
					</articolo>

					<articolo>
						<titolo>Articolo 166:  Giovanili Ragnoli, due sogni già realtà Il centrocampista bresciano a 18 anni veste la maglia della Primavera è indicato come talento emergente e ha la prima squadra nel mirino</titolo>
						<testo>BRESCIAI sogni di ogni bambino che gioca a pallone in Italia solitamente sono due: vestire la maglia della squadra della propria città e vedere il proprio nome comparire sui giornali, magari su quello tutto rosa. Nicolò Ragnoli, classe '94 e bresciano doc, a 18 anni ha la fortuna di aver raggiunto già entrambi gli obiettivi. Il centrocampista è stato uno dei punti fermi della primavera di Saurini l'anno scorso e lo è diventato ancora di più in quella di Javorcic quest'anno. È già finito nel giro della prima squadra e, pur non avendo ancora visto il campo sotto l'egida di Calori, è considerato a tutti gli effetti un osservato speciale. La giovane rondinella, inoltre, mercoledì scorso è stata selezionata tra i top della decima giornata del 'giornale rosa', che lo ha definito giocatore 'di classe e nerbo', che 'dimostra buona continuità di condizione  e di resa', tanto che 'dalla sua qualità passa la rinascita del Brescia allenato da Ivan Javorcic'. 'Nemmeno lo sapevo! - dichiara stupefatto Nicolò al termine dello sfortunato match col Cesena - non nego che mi faccia molto piacere. Mi sto impegnando molto così da riuscire a entrare in prima squadra il prima possibile'. A proposito di prima squadra, gli chiediamo sei già stato aggregato alla corte di Calori, sia nella preparazione precampionato sia durante la stagione. C'è qualcuno delle rondinelle a cui ti ispiri? 'Dovendo scegliere direi Budel e Saba. Il secondo oltretutto rappresenta al meglio il ruolo che mi piace'.  Ecco, appunto, il ruolo. Saurini ti usava da interno, Javorcic a volte ti schiera più avanti. In quale ti trovi meglio? 'Più avanti sicuramente. Ma mi adatto bene anche da interno'. Vieni spesso definito, anche dal tuo stesso allenatore, uno che segna e fa segnare. Quale delle due cose ti piace di più? 'Segnare è bellissimo, ma quando riesco a fare un assist sento il gol come se fosse anche mio. Quindi è più o meno lo stesso'. Javorcic ha detto più volte che siete in crescita, ed effettivamente, nonostante la sconfitta  col Cesena, siete un'altra squadra anche solo rispetto ad un mese fa. Dove credi possa arrivare questa Primavera? 'Noi guardiamo in alto e non nego che il mio sogno sarebbe di accedere alle finali. Abbiamo ancora tanta strada da fare e in classifica ancora siamo indietro, ma ci crediamo e giocheremo ogni partita per vincere'.</testo>
					</articolo>

					<articolo>
						<titolo>Articolo 167: BISONTE S.CASCIANO2 SANITARS METALLEGHE 3 </titolo>
						<testo>(27-25,23-25,22-25,29-27,13-15) IL BISONTE AZZURRA SAN CASCIANO Mastrodicasa 8, Bianchini 24, Mazzini 2, Giovannelli n.e., Pietrelli 3, Biccheri 11, Bertone 14, Ward 21. Lib: Lussana e Savelli. All: Vannini e Minacci. SANITARS METALLEGHE MAZZANO Koleva 35, Bacciottini n.e., Martini, Alberti 6, Zanola n.e., Garbet 5, Ceron 6, Vingaretti, Zampedri, Kucerova 26, Serena 15. Lib: Agostino. All: Zanoni e Scatoli. Arbitri Andrea Bellini e Massimo Rolla. Note Durata set: 30', 31', 30', 37', 18'. San Casciano: 9 battute punto e 12 errori, 51 % di positività in ricezione e 10 errori; 39 % in attacco e 9 errori, 11 muri. Mazzano: 9 battute punto e 15 errori, 52 % di positività in ricezione e 10 errori; 45 % in attacco e 7 errori, 9 muri.</testo>
					</articolo>

					<articolo>
						<titolo>Articolo 168:  'L'alta classifica? Sogno che diventa realtà' La società è soddisfatta del piazzamento, il tecnico del carattere </titolo>
						<testo>SAN CASCIANO'Abbiamo sempre avuto fiducia nelle ragazze - ha dichiarato il general manager di Sanitars Metalleghe Franco Zampedri -, ma ad inizio stagione non avremmo mai pensato di lottare per le zone nobili della graduatoria. Il campionato è ancora lungo, certo, ma al momento siamo davvero contenti per come stanno andando le cose'. Con quattro vittorie e tre sconfitte, di cui due al tie break, la società non può infatti che essere soddisfatta delle prestazioni della propria squadra: anche contro la formazione fiorentina, le biancorosse hanno armato le bocche da fuoco di Koleva, Kucerova e Serena - rispettivamente di 35, 26 e 15 punti. Bene anche Sara Ceron, che dopo un lungo periodo di stop ha dato contribuito fortemente alla vittoria finale: 'Non vedevo l'ora di scendere in campo - ha commentato la centrale padovana -: mi sono allenata tutta la settimana, ma non mi aspettavo di essere così incisiva perché in questi ultimi giorni ho comunque avuto difficoltà nel salto. Direi che il mio debutto con il Mazzano è andato benissimo'. 'Sono contentissima di aver rivisto in campo Ceron e Kucerova, di aver vinto la gara e soprattutto in quinto set - ha dichiarato il capitano biancorosso Natalia Serena -. Quindici giorni fa, non ce l'avremmo fatta, perché saremmo arrivate al tie break demoralizzate e con un atteggiamento sbagliato. Questa volta, invece, abbiamo avuto il sangue freddo per chiudere a nostro favore: non è stato facile, anche perché il campo di San Casciano è davvero caldissimo. Meglio, a noi piace questo clima: dopo aver perso il quarto set, siamo rientrate in partita, abbiamo capito la loro tattica e iniziato a macinare punti'. Soddisfatto anche il tecnico del Mazzano Carlo Zanoni, che fatica a prendere fiato: 'Per lo sforzo che abbiamo fatto per recuperare - dice - sarebbe stato bello anche vincere il quarto set e conquistare i 3 punti. L'inesperienza, la sfortuna e la frenesia ci hanno giocato un brutto scherzo: la partita è stata faticosa, ma vincerla è comunque un bel segnale'.l. t.</testo>
					</articolo>

					<articolo>
						<titolo>Articolo 169:  Volley Sanitars Metalleghe abbatte il Bisonte fiorentino La squadra di Mazzano vince al tie break e vola al quarto posto della serie A2 femminile. Decisive Koleva e Kucerova</titolo>
						<testo>SAN CASCIANOLa Sanitars Metalleghe Mazzano abbatte Il Bisonte. In trasferta in Toscana le bresciane recuperano Kucerova e Ceron e superano per 2-3 le padrone di casa del San Casciano salendo così a quota 13 punti. Mazzano vola al quarto posto in classifica, dietro le corazzate Casalmaggiore, Ornavasso e Novara. In avvio Il Bisonte Azzurra schiera Mazzini in regia e Biccheri all'opposto, Ward e Bianchini bande, Mastrodicasa e Bertone centrali e Lussana libero. La Sanitars Metalleghe, invece, risponde con Vingaretti in regia e Koleva all'opposto, Serena e Kucerova all'ala, Garbet e Alberti al centro e Agostino nel ruolo di libero. All'inizio del primo set è Kucerova - in campo dopo due settimane di stop - a trascinare le biancorosse prima sul 2-4 e poi sul 5-8. Bianchini - compagna di Alberti nella nazionale juniores del 2011 - forza però in battuta, e la ricezione delle ospiti entra in crisi tant'è che si va sul 13 pari. La lotta si fa serrata: i due sestetti sono attentissimi in difesa, ma al secondo time out tecnico sono ancora le bresciane a comandare per 15-16. Sempre con Bianchini, pericolosissima anche sottorete, San Casciano non demorde e si gioca sul filo dell'equilibrio: è 17-17, poi, 20-20 e, infine, 24-24. Il finale è tesissimo, ma con due bordate di Bianchini sono le fiorentine ad aggiudicarsi il parziale per 27-25. Regna l'equilibrio anche nel secondo set: è subito 6-6, poi Il Bisonte prende il largo per 13-8. Le leonesse del Mazzano, però, non ci stanno e partono all'inseguimento del Bisonte dando il meglio sia in difesa che in attacco: con le azioni di Kucerova, Koleva, Serena e Alberti le bresciane recuperano, portandosi prima sul 16-14, poi sul 18-17 e, infine, sul 22 pari. Zanoni allora inserisce la debuttante Ceron ed è 23-25.  Nel terzo set una Kucerova in splendida forma sale in cattedra sia a muro che in fase offensiva: è 4-6, ma le toscane riescono a riportare la parità. È 8-8, poi 11-11. San Casciano però si trova a dover fare i conti con Ceron e Koleva, inarrestabili: grazie a loro infatti Mazzano torna a condurre per 14-18, anche se qualche errore di troppo permette al gruppo fiorentino di accorciare le distanze (19-20). Il parziale, però, è ormai di marca Sanitars Metalleghe: che, con Koleva, chiude 22-25. Nel quarto set è San Casciano a dettare legge prima per 8-6 e poi per 15-10: Mazzano fatica nella copertura a muro. Difficile fermare le energiche biancoazzurre, che con Mastrodicasa a muro, si portano sul 19-17: le ospiti però non vogliono lasciarsi scappare punti importanti e con una determinante Koleva si va prima sul 20-20 e poi sul 26-26. Due brutti errori delle bresciane, però, consegnano per 29-27 il set al Bisonte. Si va quindi al tie break, dove a trionfare per 13-15 è il Mazzano.</testo>
					</articolo>

					<articolo>
						<titolo>Articolo 170: POMÌ CASALMAGGIORE3 SYSTEMA MONTICHIARI0 </titolo>
						<testo>(25-22, 25-16, 25-16) POMÌ CASALMAGGIORE Bacchi 15, Olivotto 9, Guatelli 13, Nardini, Nasari, Agrifoglio, Gibertini (libero), D'Ambros, Corna 7, Zago, Beier 10, Repice 5. All. Milano. SYSTEMA MONTICHIARI Kujundzic 9, Giorgi (libero), Lotti 9, Murray Methot 10, Tanturli 2, Lupidi, Martinelli, Menghi 8, Catena, Assirelli 7, Milani, Bassani, Moschini. All. Nibbio. Arbitri Allegrini e Saltalippi. Note durata set: 25', 24', 27'; punti Casalmaggiore 59 su 75 (battute vincenti 3, battute sbagliate 4, errori 9, muri 5); punti Montichiari 45 su 54 (battute vincenti 1, battute sbagliate 7, errori 16, muri 9).</testo>
					</articolo>

					<articolo>
						<titolo>Articolo 171: CENTRALE MCDONALD'S3 S. ANTIOCO CAGLIARI0 </titolo>
						<testo>(25-20, 25-22, 32-30) CENTRALE MCDONALD'S BRESCIA Rinaldin, Sgrò 19, Rodella 12, Maestrelli 6, Crosatti 1, Dall'Olio 2, Peli (lib.), Pellizzon, Pignatti 15, Agnellini 9. All. Zambonardi.  S. ANTIOCO CAGLIARI Beccaro 6, Sambucci 2, Rinoldo 13, La Forgia 7, Mecci 10, La Rosa 8, Vespasiani (lib.).  All. Busciu.  Arbitri Gardina e Montenegro.  Note Percentuali Centrale McDonald's: 12 muri, 2 ace, 11 battute sbagliate, attacco 59 %, ricezione positiva 71 % e perfetta 40 %.</testo>
					</articolo>

					<articolo>
						<titolo>Articolo 172: IL TECNICO ACCETTA LA SCONFITTA Nibbio: 'Ci può stare, loro costruite per vincere' </titolo>
						<testo>VIADANAGiorgio Nibbio da Casalmaggiore prende serenamente la sconfitta maturata in... casa: 'Si sapeva sin dall'inizio del campionato che la Pomì avesse ambizione di vertice. È una squadra - spiega Nibbio - costruita per vincere e lotterà per salire in A1. Dopo 7 partite abbiamo già incontrato le favoritissime. Sia con Novara che con Casalmaggiore non abbiamo raccolto punti, ma onestamente le ragazze non mi sono dispiaciute. Anche con la Pomì abbiamo cercato di sviluppare il nostro gioco, non ci siamo riusciti sempre. Il merito è essenzialmente delle avversarie, in grado di imprimere le giuste accelerazioni nei momenti cruciali dei set. Da qui alla fine del girone d'andata ci restano 6 partite. Dobbiamo cercare di incassare il maggior numero di punti possibili, per allontanarci in modo sensibile dalla zona calda della classifica. A quel punto faremo le nostre considerazioni, cercando di toglierci alcune buone soddisfazioni. Intanto ci aspetta una partita per nulla facile contro Sala Consilina'. l. p.</testo>
					</articolo>

					<articolo>
						<titolo>Articolo 173:  B1 uomini La Centrale torna a respirare Il sestetto di Zambonardi supera in campo e in classifica il Sant'Antioco</titolo>
						<testo>nDopo una lunga apnea la Centrale McDonald's Brescia riemerge e torna a respirare, strapazzando il Sant'Antioco per 3-0. La squadra sarda rimane così a 6 punti in classifica, mentre i biancoblù la superano a quota 7. La zona retrocessione non è ancora lontana, ma sembra lontana quella Centrale McDonald's appannata delle prime partite.  La squadra di casa comincia subito bene. Concentrazione, determinazione, pochi errori e una ritrovata forza di gruppo, aiutano i ragazzi di Roberto Zambonardi a frenare gli avversari. Il S. Antioco, che scende in campo senza il neo acquisto Maikel Cardona, ex serie A2, rimane spiazzato dall'organizzazione bresciana e subisce il gioco avversario per tutto il primo set. Il parziale termina 25-20.  Nel secondo set la Centrale parte ancora bene: i bresciani si fanno trovare ordinati a muro, precisi in attacco e sicuri in fase difensiva. Si distinguono Sgrò e Rodella che guidano la fase d'attacco commettendo pochissimi errori. Buona la prestazione anche del capitano Pignatti che, dopo una settimana di stop, riesce a dare un importante contributo alla vittoria.  Unica nota negativa, per la Centrale McDonald's, il terzo set. Il parziale si costruisce punto a punto: i sardi diventano più pericolosi in attacco e molto attenti in ricezione. I padroni di casa, invece, commettono qualche errore di troppo, soprattutto in ricezione. I bresciani vogliono conquistare i tre punti, che arrivano al quarto set, conquistato con il parziale di 32-30.  'Abbiamo fatto delle buone cose- commenta Roberto Zambonardi-. Sono tre punti importantissimi-continua il coach bresciano-. Per la salvezza, ce ne serviranno ancora 27'. f. mar.</testo>
					</articolo>

					<articolo>
						<titolo>Articolo 174:  Il Pomì è passato Ora la Systema spera Troppo forte la formazione di Casalmaggiore Per le bresciane da domenica sei turni alla portata</titolo>
						<testo>VIADANALa Systema Montichiari non stravolge i favori del pronostico e al palaFarina di Viadana perde per 3-0 contro la Pomì Casalmaggiore. Dopo Ornavasso e Novara, anche la sfida con le cremonesi va in archivio. La sconfitta lascia precipitare le monteclarensi all'ottavo posto. Resta la consolazione di aver già affrontato le prime 3 della classe. Da domenica il calendario propone 6 sfide alla portata di Tanturli e compagne.  Come già era accaduto con Novara, anche con Casalmaggiore le bresciane fanno vedere una buona pallavolo, soprattutto nel primo set. Ma bisogna fare anche i conti con la voglia di rilancio delle ragazze di Gianfranco Milano, reduci dalla sconfitta con Ornavasso. Ne vien fuori un confronto dall'alto contenuto agonistico, durante il quale la Pomì sbaglia pochissimo, per non dire nulla, lasciando solo 9 punti alla Systema. Milano può addirittura rinunciare a Zago, senza dover ricorrere a particolari alchimie per mandare in campo una squadra competitiva. Nibbio per contro si affida al sestetto che la settimana prima aveva vinto in rimonta contro Soverato. Montichiari cura con molta attenzione la schiacciatrice Lucia Bacchi, cercando di limitarne la capacità esplosiva in attacco. La cremonese, originaria di Casalmaggiore, soffre l'attenta marcatura chiudendo infatti con il 35 % in attacco, ma inevitabilmente il suo 'sacrificio' permette al resto della squadra di avere maggiore libertà di manovra: come ad esempio Corno (86 %), Olivotto (80 %) e Guatelli (73 %). Nel primo set le rossoblu hanno anche la possibilità di portarsi in vantaggio sul 23-21, ma non sfruttano un paio di favorevoli occasioni, che avrebbero potuto spianerne la strada. La Pomì si riorganizza e in volata si aggiudica il set: 25-22. Dopo il cambio campo, la Systema resta nuovamente a contatto con le avversarie, tanto da girare in svantaggio solo per 16-14 al secondo time out tecnico. Il servizio della tedesca Beier però suggella un break incolmabile di 6-0, e per la Pomì diventa semplice passare dal 22-14 al 25-16. Il cammino è ormai in discesa per le casalasche che  chiudono il set ancora per 25-16.</testo>
					</articolo>

					<articolo>
						<titolo>Articolo 175: OSPITALETTO0 MILLENIUM3 </titolo>
						<testo>(21-25, 19-25, 19-25) ABM SOSSI OSPITALETTO Benerecetti 2, Fridrihsone 7, Montanari 4, Casari 8, Gatti 7, Macetti 1, Berlassini 2, Stornati, Lucchini. N.e. Ferrazzi, Cioffi, Bizioli, Castellini. All.  Favero. VOLLEY MILLENIUM Dall'Acqua 4, Baldi 15, Ferrara 6,Treccani 1, Cima 1, Camanini 6, Pionelli 13, Saltalamacchia, Rizzi, Terlizzi. N.e. Casali, Bacca, Trentini. All.  Castillo. Arbitri Delvai e Debiasi. Note Durata set: 30'; 28'; 28'.</testo>
					</articolo>

					<articolo>
						<titolo>Articolo 176: LA SPORTIVA MONTICELLI3 MONTECCHIO2 </titolo>
						<testo>(15-25, 22-25, 25-16, 25-21, 15-13) LA SPORTIVA MONTICELLI Levoni 17, Coulibaly, Ghezzi 4, Stroppa 2, Tonolini (L) 1, Danesi 1, Beretta 4, Gerri 13, Perinetto 9, De Vecchi 16, Dall'Ara . All. Amadori e Bertazzoli. MONTECCHIO Rigodanzo 13, Carmucci, De Toni, Ghiotto, Bolletta 2, Ghiotto 13, Meggiolaro 11, Chimetto 1, Cunico 10, Peretti 9, Bertollo (L). All: Golfrè e Moro. Arbitri Conti e Daccò. Note Durata set: 23', 26', 23', 26', 19'. Ace Gmg 6, muri vincenti 10.</testo>
					</articolo>

					<articolo>
						<titolo>Articolo 177: IL DOPO GARA Favero: non ha funzionato nulla </titolo>
						<testo>OSPITALETTONello spogliatoio dell'Ospitaletto domina la delusione. 'Non è andato bene nulla - spiega il coach Irene Favero - a partire dalla ricezione e dalla battuta. Il nostro gioco era scontato e alternavamo buone cose a momenti in cui non sembravamo essere nemmeno in campo. Questa sera il Millenium è stato nettamente superiore anche se non credo che la mia squadra sia inferiore e per dimostrare questo ci sarà la partita di ritorno'.  È difficile trovare la migliore in campo: 'Probabilmente il libero Silvia Stornati per la responsabilità che si è presa nel secondo e nel terzo set e Patrizia Casari. In generale però, sono insoddisfatta della prove di tutte'. Molti, troppi gli errori in battuta (11 per il Millenium e 10 per l'Ospitaletto) per due squadre di questo livello: 'L'errore è dietro l'angolo se sforzi la battuta, come giustamente ha fatto il Millenium - spiega Favero-, nel nostro caso avremmo dovuto lavorarci di più'.mo.s.</testo>
					</articolo>

					<articolo>
						<titolo>Articolo 178:  Castillo: sembrava una partita di serie A Il risultato è severo con le nostre avversarie </titolo>
						<testo>OSPITALETTOÈ raggiante e soddisfatto. Ivan Castillo non nasconde le emozioni sul suo viso bordeaux. È orgoglioso della sua squadra che, afferma, 'ha giocato una grande partita'.  'Mi è sembrato d'assistere ad un match di serie A. È stata una partita molto difficile e bisogna sicuramente fare i complimenti alla grande squadra che avevamo di fronte. Sotto questo aspetto il risultato appare ingannevole. Le mie ragazze sono state veramente brave in quasi tutti i fondamentali soprattutto a muro e in difesa. Un po' meno, invece, in battuta dove gli errori sono stati troppi'. Felice anche il direttore sportivo Paolo Lancello che, come molti all'interno del palazzetto gremito, fatica a scegliere la miglior giocatrice in campo. 'Nei derby emergono qualità e aspetti che in altre partite rimangono nascosti o faticano ad emergere. Tutto il lavoro che il Millenium fa e continuerà a fare per migliorare la concentrazione in campo inizia a dare i suoi frutti e partita dopo partita il progresso si vede. Un complimento particolare infine va ad entrambe le squadre, ma prima di tutto agli allenatori che hanno preparato al meglio questa delicata sfida.</testo>
					</articolo>

					<articolo>
						<titolo>Articolo 179:  La Sportiva: splendida rimonta per abbattere il Montecchio </titolo>
						<testo>MONTICELLI BRUSATI La Gmg trova in una partita nata male la forza, data dalla sofferenza, per infilare finalmente la seconda vittoria della stagione.  Le bresciane di serie B2 hanno infatti ragione del Montecchio per 3-2, dopo quasi due ore di gioco. Sembra quindi che le atlete di Amadori siano diventate finalmente le ragazze terribili di cui il campionato deve avere timore, anche se nei primi due set non è stato così.  Monticelli regge infatti bene fino al primo tempo tecnico (7-8), ma poi si sfilaccia e lascia passare con facilità gli attacchi di un buon Montecchio, non eccelso ma almeno concreto in prima linea e in difesa (12-21).  Quindi, a parte l'avvio e un paio di diagonali targati Sara De Vecchi, la prima frazione per le padrone di casa non ha nulla da dire, come d'altronde testimonia con chiarezza il risultato di 15-25. Durante gli scambi iniziali del secondo parziale, la Gmg torna ad essere presente. Levoni dà il suo contributo al centro con un paio di importanti giocate sul muro. Ma Montecchio non si fa spaventare e scatena la controreazione. Rigodanzo trova gli angoli giusti e mette palla a terra con grande continuità, mentre il libero vicentino compie un paio di miracoli veri.  Comunque La Sportiva Monticelli sembra poter dire qualcosa di più del set precedente, anche se la strada rimane in salita (13-19). Ci pensano Levoni (top scorer) e Perinetto a far esplodere il palazzetto con alcune bordate di classe. Montecchio trema, ma riesce a contenere le avversarie, chiudendo 22-25. Da questo momento però, il match cambia volto. Scende infatti in campo la Gmg che non ti aspetti più di vedere.  Le bresciane strapazzano San Vitale e dimostrano un grande carattere, intascandosi i parziali 25-16 e 25-21. Il tie-break è una guerra di nervi, con un equilibrio talmente marcato che potrebbe saltare con un semplice soffio. Ed è proprio Monticelli a trovare l'abbrivio vincente, inchiodando sul 15-13 le avversarie dopo una rimonta impressionante.</testo>
					</articolo>

					<articolo>
						<titolo>Articolo 180:  Boxe Un quintetto in cerca di gloria Ai Regionali, Brescia si affida a Ouboulane, Canossi, Ruberti, Losio e Spahiu</titolo>
						<testo>nUn quintetto di bresciani comincia oggi ad inseguire il sogno tricolore. Iniziano, infatti, le fasi regionali dei campionati italiani assoluti di pugilato che si svolgeranno per tutta la settimana al Palazzetto dello sport di Bollate.  Tra i 56 kg si contano addirittura due presenze, con ampie possibilità di derby della Leonessa. Il più titolato in quella che è una delle categorie più competitive dell'intero torneo è Ahmed Ouboulane, re lombardo nelle ultime due edizioni, nonchè medaglia di bronzo in altrettante occasioni, sebbene nell'inferiore categoria di peso. Il talentuoso alfiere della neonata Boxe Sebino ha nel colpo d'occhio e nella rapidità di braccia e gambe i suoi punti di forza. L'altro elemento presente nella stessa categoria è Luca 'Iron' Canossi del BC Vallecamonica 'Pino Levito', agguerrito picchiatore molto migliorato nel corso delle ultime stagioni. L'allievo del già pugile Alessandro Ramazzini vanta un'esperienza positiva ai campionati regionali dell'anno scorso, quando perse di stretta misura in finale. Salendo tra i 69 kg, merita attenzione l'appena diciannovenne Antonio Ruberti della Boxe Montichiari. Il ragazzo di Ghedi ha accumulato tantissima esperienza in meno di tre stagioni d ha dimostrato di che pasta è fatto già con la conquista del secondo gradino del podio ai tricolori Youth dello scorso anno, seguita da diversi stage in nazionale. Per il tecnico nostrano si tratta di un'occasione per stupire nuovamente con la propria precocità. Matteo Losio della Mariani Boxe Brescia gareggerà a livello di 81 kg gettando sul piatto un ottimo bagaglio tecnico ed un carattere vincente, che sopperiscono ad un numero ancora limitato di contese alle spalle. In una categoria non certo facile il bresciano sembra poter dire la sua.  L'altra punta di diamante del maestro e già pugile Ronny Ghezzi alla Boxe Sebino è Endri Spahiu, iscritto tra i 91 kg, la categoria che un tempo andava sotto il nome di pesi massimi. Cresciuto in maniera esponenziale, il tecnico di Capriolo ha già in bacheca un bronzo tricolore meritato lo scorso anno ed al quale sono seguite diverse convocazioni per vestire la canottiera della nazionale. È notizia di pochi giorni fa quella del suo ingaggio da parte dei DolceeGabbana Milano Thunder, team che partecipa alle World Series e annovera fra gli altri Domenico Valentino e Clemente Russo. È lui l'uomo da battere, sempre che non si faccia distrarre dai prestigiosi impegni che lo attendono. Le finali nazionali della novantesima edizione del torneo si svolgeranno a Roma dal 12 al 16 dicembre e la speranza è che parlino ancora una volta bresciano. Cristiano Spagnoli</testo>
					</articolo>

					<articolo>
						<titolo>Articolo 181:  Volley Impresa della Millenium Tutto esaurito per il derby di Ospitaletto che si conclude con la netta sconfitta delle padrone di casa che perdono così l'imbattibilità e la testa della classifica di B2</titolo>
						<testo>OSPITALETTOSe è vero che ogni partita fa storia a sé, è altrettanto vero che un derby, a qualsiasi livello venga giocato, lo è ancor di più.  Poco importa quanti punti in classifica dividano alla vigilia le formazioni che lo affrontano. In un PalaOspitaletto tutto esaurito, Abm Sossi e Volley Millenium, sin dalle prime battute, danno vita a una gara emozionante, con da una parte le ospiti che mettono in scena forse il miglior avvio di partita di stagione e dall'altra la squadra di casa che probabilmente sente molto la tensione. Alla fine delle ostilità il tabellone mostra un 3-0 che questa volta però non è a favore delle arancioblù, sin qui sempre vittoriose.  L'Abm Sossi, infatti, palesa qualche difficoltà in costruzione e consente alle avversarie di avere quasi sempre il controllo dell'incontro. Dopo le prime battute più che equilibrate, la Millenium mette punti di differenza e si trova, a metà set, sul 16-12. Il secondo time out consente alle ragazze di coach Favero di ritrovare qualche dose di grinta in più e di rosicchiare terreno. La Millenium però non si scompone, anzi va ad aggiudicarsi il primo set - la cui chiusura è all'insegna delle battute sbagliate da una parte e dall'altra - per 25-21.  Di marca ospite si rivela anche l'inizio della seconda frazione di gara, tuttavia l'Abm Sossi ha il merito di non perdere la concentrazione e di riprendere la Millenium sul 7-7. Il fatto però che le padrone di casa non riescano a mostrare il gioco con il quale avevano sin qui abituato i tifosi, e che le opposte si dimostrino superiori, permette a queste ultime di conquistare anche il secondo set con il punteggio di 25-19. Nell'ultima fase di gara, l'Abm Sossi prova a mettersi davanti alla Millenium nel punteggio, e per la prima parte, pur se di un sol punto, ci riesce. Grinta e carattere però non sono sufficienti e le avversarie, in gran giornata e con una difesa eccellente, prima pareggiano, poi allungano fino al punto deciso: 19-25 il punteggio finale, con Ospitaletto che in un sol colpo perde imbattibilità e vetta della classifica.</testo>
					</articolo>

					<articolo>
						<titolo>Articolo 182: EURO2013 Per l'Italia di Pianigiani  girone di ferro </titolo>
						<testo>nNon è stata sicuramente fortunata l'Italia nel sorteggio per l'EuroBasket 2013. Gli azzurri sono stati inseriti nel girone D che si disputa a Capodistria dal 4 settembre con Russia, Turchia, Finlandia, Grecia e Svezia.  Passano alla seconda fase le prime tre di ogni girone che vanno a formare due gironi da sei squadre secondo gli accoppiamenti girone A+girone B, girone C+girone D. Da questi due secondi gironi, le prime quattro si qualificano per i quarti (18-19 settembre). Finali (1°-4° posto) il 22 settembre.</testo>
					</articolo>

					<articolo>
						<titolo>Articolo 183: LA GIORNATA Pozzecco sblocca Capo d'Orlando  Napoli: oggi il Tnas  </titolo>
						<testo>nEffetto Pozzecco in LegaDue: con il nuovo tecnico, Capo d'Orlando si sblocca ottenendo la prima vittoria (83-78) a Jesi. In testa alla classifica si stacca Pistoia che regola Scafati (88-86) e approfitta del passo falso di Bologna a Verona (80-69). Vittorie esterne anche per Casale (a Frosinone con Veroli) e Forlì (a Trieste).  È attesa intanto per oggi la decisione del Tnas sul ricorso presentato dal Nuovo Basket Napoli contro l'esclusione dal campionato. Se i partenopei venissero clamorosamente riammessi, c'è già un'ipotesi: ricomincerebbero a giocare da domenica prossima secondo calendario, inziando a recuperare ogni mercoledì sera i match non disputati, tra i quali anche quello che ieri avrebbe dovuto vedere la Centrale del latte impegnata in Campania. Con i risultati di ieri Brescia è quarta.</testo>
					</articolo>

					<articolo>
						<titolo>Articolo 184:  Dnb Monticelli: l'ora del giudizio Morandi trema La squadra non gira, il coach vacilla Scotti: 'Sono deluso, non escludo nulla'</titolo>
						<testo>MONTICELLI È il giorno dopo di Sangiorgese-Monticelli, match che ha sancito un'altra sconfitta, la terza degli ultimi quattro incontri e la terza consecutiva in trasferta, per una squadra, quella franciacortina, che ci aveva abituato a ben altri ritmi. È il day after di una partita persa sì solo ai supplementari e con due liberi subiti a tempo praticamente scaduto ma anche che, senza ipocrisie, era attesa da tutto l'entourage della società e dai tifosi come una vera e propria svolta del campionato, come una consacrazione di ritrovata fiducia e maturità, come un appello di riscatto su cui basare futuro entusiasmo e a cui attingere futura energia. Essere tornati da Castellanza, sponda Sangiorgese, a mani vuote è qualcosa che al presidente Domenico Scotti, che avevamo sentito ancora  positivo dopo le due sconfitte di Varese e Corno, proprio non va giù.  'Inutile nascondere che prevale in me oggi uno stato d'animo di profonda delusione. Dopo aver sconfitto in modo roboante e senza grande sforzo uno Spilimbergo quasi in disarmo, abbiamo perso contro una squadra ampiamente alla nostra portata e la cosa che mi fa più rabbia è che, a differenza che nelle altre due  circostanze negative, è che la sconfitta di sabato sera è stata netta e meritata'. Ma se è arrivata dopo un supplementaree#133; 'Non importa: la Sangiorgese, pur imbottita di giovani poco più che volonterosi, ha strameritato la vittoria. A un minuto dalla fine dei regolamentari erano più 9 e solo un paio di nostri miracoli - ribadisce Scotti - ci hanno consentito il prolungamento. Il mio atteggiamento e la mia delusione sarebbero gli stessi anche se fossimo tornati con i due punti. La mia squadra, a parte il primo quarto, non mi è piaciuta neanche un po !'.   La posizione di coach Morandi è in discussione? 'Molto sinceramente, oggi non mi sento di escludere nulla. Dobbiamo riflettere con molta attenzione e serenità, ma anche sapendo che non c'è molto tempo da perdere. Purtroppo poi ogni cosa si complica con il fatto che sabato prossimo è in programma il con Castellanza che in estate era considerato il match clou. Se penso che il nostro sogno era arrivarci imbattutie#133;' Quindi, mentre già circola il nome di Tritto, sarà  sabato al Palavilla il test decisivo per Morandi ' Io, i miei soci e i nostri collaboratori, anche tecnici, ci riuniremo a breve per valutare la situazione che si è venuta a creare dopo la sconfitta di sabato scorso e prendere, con molta serenità ma con  risolutezza, le decisioni migliori per raddrizzare la baracca'.  Ultima battuta sul 'caso Becerra'. 'Si tratta - dichiara il presidente -  di un'incomprensione tra il giocatore e i tifosi, una questione, forse già risolta, nella   quale la società non vuole entrare. Becerra, comunque, non è sul mercato'.Giuseppe Raspanti</testo>
					</articolo>

					<articolo>
						<titolo>Articolo 185:  Basket LegaDue Jenkins, la Centrale ha l'uomo di ghiaccio Sangue freddo in campo, pochi svolazzi nella vita privata: 'Jordan e Le Bron gli idoli' </titolo>
						<testo>BRESCIAUomo di ghiaccio, Michael Jenkins è l'anima forte della Centrale del latte. Giddens è frizzi e lazzi, spettacolo di magia, suono rock, MJ è il suo ideale alter ego. Solidità, pragmatismo, danza classica per l'americano giunto a Brescia in sordina solo perchè proveniente da campionati europei poco celebrati.  Viaggia a una media di 16.2 punti (quindicesimo del campionato) in 34.2 minuti con il 45 % da 2, il 36 % da tre (perfettibile), il 71 % ai liberi, 5 rimbazi, 2 assist e 16 di valutazione. Negoziare un'intervista con Jenkins è quanto di più semplice ci sia. Parla volentieri. Di tutto. Dal basket agli hobby, da Obama a un futuro, seppure ancora lontano, da coach. 'Non sono sorpreso - attacca - dell'inizio di campionato di Brescia. Siamo una buona squadra, eccellente gruppo e grazie al tanto talento ben distribuito nel roster siamo riusciti ad ovviare alla mancanza d'amalgama. Che pure poteva verificarsi in un quintetto cambiato totalmente, con soli due giocatori (Scanzi e Stojkov) rimasti dalla scorsa stagione'.  Quattro vinte e due perse per una Centrale capace di appendere al muro scalpi eccellenti con le vittorie di Scafati e Veroli e quella nel derby con Verona.  In prima pagina però ci finisce spesso e volentieri Giddens. Geloso? 'Figuriamoci. Ci sta - spiega Michael Jenkins - che la gente parli soprattutto di lui. L'importante però è la squadra, non l'individuo. Poi è normale che il background di JR, con l'esperienze in Nba, risalti. Lui ha giocato nel campionato più importante al mondo'.  Jenkins invece arriva da realtà europee minori. Cos'è successo lungo il percorso? 'In Germania (dopo essere uscito da Winthrop University, ndr) avevo iniziato bene con i Walter Tigers e da lì la mia carriera era andata in crescendo dato che in Belgio (Gent e Liegi) e Montenegro (Budcnost) ho giocato anche l'Euro Challange, ma più che i campionati poco celebrati, a frenarmi è stato l'infortunio alla spalla'.  Fino a una ventina d'anni fa gli americani si fermavano per più anni in una squadra italiana, i tifosi s'identificavano in loro, fino ad eleggerli a beniamini; ora restano anche solo per poche partite. 'Una volta - sostiene Jenkins -, il campionato italiano era il top in Europa con Spagna e Grecia, ora si è allargato il livelo di competitività e puoi trovare buoni posti anche dove non avresti mai pensato. L'aspirazione di ogni giocatore è quella di arrivare sempre più in alto, io non faccio eccezione: mi piacerebbe provare l'Nba o l'Eurolega, magari con Milano. Ma se riesco ad arrivare lontano con Brescia tanto meglio, qui sto benissimo'.  Quando non si allena, ma è facile trovarlo in palestra per sedute di tiro non programmate, il menù delle serate che passa fuori casa è semplice: 'Pizza e bowling, con Stojkov, Loschi, Fernandez e Lombardi'. Altrimenti divora basket americano e footbal in tv. 'In attesa di essere raggiunto dalla mia fidanzata, guardo di tutto. Non tifo per nessuna squadra, ma ho degli idoli. Nell'Nfl Ray Lewis (Baltimora), nel basket Le Bron James, Michael Jordan, il migliore di sempre, e Chris Paul, due che sono usciti dall'Università di North Carolina'.  Jenkins è nativo del South Carolina (Kinston), ma i suoi genitori abitano nel nord. Madre operaia, padre camionista, è una famiglia dai forti valori democratici. 'Siamo contenti che abbia vinto Obama. Non sono riuscito a votare, i miei parenti sì. Anche negli Usa si sente la crisi, ma la situazione non è terribile. Certo ci sono tante persone senza lavoro, il presidente riuscirà a trovare una soluzione. Ha bisogno di un aiuto anche dalle altre nazioni, non può dipendere tutto dagli Stati Uniti'. Un domani come si vede Michael Jenkins ? 'In panchina a trasmettere esperienza. Grandi o piccoli non cambia, l'importante è fare il coach'.</testo>
					</articolo>

					<articolo>
						<titolo>Articolo 186: BERNAREGGIO60 MONTICHIARI70 </titolo>
						<testo>TESSILFORM BERNAREGGIO Bardotti 3, Cacciavillani 26, Delle Donne 16, Cogliati 4, Taborelli 5; Buzzini 3, Kaho 3, Waldner, Bonomi. N.e.: Danelli.  All. Pilotti. CONTADI CASTALDI MONTICHIARI Tanfoglio, Accini 11, Infanti 17, Pagliari 11, Zanella 10; Filattiera 15, Marchetti 4, Bonetta 2, Cucchi. N.e.: Cobelli.  All. Foschetti. Arbitri Mambretti e Mauri di Como. Note Parziali: 18-20; 24-32; 42-46. Usciti per falli: Infanti al 36' e Delle Donne al 40'. Tiri liberi: Bernareggio 14/22; Montichiari 12/16. Tiri da 3: Bernareggio 8/23; Montichiari 4/24.</testo>
					</articolo>

					<articolo>
						<titolo>Articolo 187: ORZINUOVI67 MILANOTRE68 </titolo>
						<testo>NOVELLA SENTIERI ORZINUOVI Muzio 11, Roberti 10, Cacciani 12, Benassi 12, Raskovic 18; Furlanis, Pedrini 4, Bonivento. NE: Bertuzzi, Fattori. All.: Eliantonio MILANOTRE BASIGLIO Nigrone 6, Tandoi, Iacono 13, Picco 3, Soresina; Colombo 17, Bassi 4, Giocondo 21, Verzì 2, Cremona2. All.: Pugliese Arbitri Langella di Vimercate (MI) e Spinelli di Cantù (CO) Note Parziali: 15-14;37-29;47-53.  Tiri liberi: Orzinuovi 20/35, Milanotrè 12/21;  Tiri da tre: Orzinuovi 5/18, Milanotrè 6/17.  Tecnico a Eliantonio (O) al 25' 32" (40-39), fallo antisportivo a Colombo (M) al 32'27" (55-55). Usciti per 5 falli: Picco al 39' 06" (64-61).  Spettatori: 300 circa</testo>
					</articolo>

					<articolo>
						<titolo>Articolo 188: SALA STAMPA Coach Foschetti: 'Il collettivo la nostra forza' </titolo>
						<testo>BERNAREGGIO Al termine del vittorioso match di Bernareggio il coach della Contadi Castaldi Alfredo Foschetti analizza così il quinto successo consecutivo ottenuto dai suoi. 'Portiamo a casa due punti preziosi, colti su un campo dove per gli altri sarà molto difficile vincere. Potevamo francamente chiuderla prima, se solo avessimo avuto percentuali da tre punti in linea con i nostri standard'. Ottimo segnale sono i cinque uomini in doppia cifra, un dato già fatto riscontrare settimana scorsa con Piadena. 'Le nostre sono tutte vittorie di squadre. Nessuno vuole ergersi a protagonista assoluto cercando di risolvere le partite da solo'. Molte le note liete in casa bianconera, a cominciare dalla crescita costante di Infanti e Filattiera, per passare alle conferme di Accini, Pagliari e Zanella. 'Ho avuto ottime risposte da tutti i giocatori. Anche Tanfoglio ha fatto un'ottima partita, facendo girare la squadra in attacco e sacrificandosi in difesa'. s.r.</testo>
					</articolo>

					<articolo>
						<titolo>Articolo 189:  Eliantonio è su tutte le furie: 'Non siamo una squadra' </titolo>
						<testo>ORZINUOVI È un Eliantonio molto buio e arrabbiato (e come poteva essere altrimenti?), quello che a fine partita ci commenta così questa incredibile sconfitta: 'Non siamo una squadra, non lo siamo ancora e questi sono i rischi derivanti da tale situazione. Manchiamo di lucidità - aggiunge il coach oceano - e in una categoria impietosa come la DNC una lacuna come questa la si paga contro qualunque avversario. Questa sera abbiamo giocato molto male ma, in ogni modo, la gara sembrava proprio vinta'. Si torna agli ultimi secondi. Cosa è successo in quell'orribile scorcio finale? 'Avevo chiesto time out per chiedere ovviamente ai ragazzi di fare subito fallo: proprio quella mancanza di lucidità di cui parlavo ha fatto fare loro, probabilmente, esattamente il contrario'.  Riccardo Eliantonio, che solo una settimana fa festeggiava l'impresa di Crema, non riesce a darsi pace: 'Questa volta sono molto, molto arrabbiato con i miei ragazzi. Ci sarà ancora tantissimo da lavorare per infondere nella squadra uno spirito di sacrificio e di collaborazione che è alla base di ogni buon risultato'. g.r.</testo>
					</articolo>

					<articolo>
						<titolo>Articolo 190:  Orzinuovi si butta via, Basiglio ringrazia Con un avversario abbordabile, nel finale la Novella Sentieri sbaglia tutto </titolo>
						<testo>ORZINUOVIRaccontare e spiegare come la Novella Sentieri sia riuscita a perdere in casa questa sfida con Milanotrè non è facile. La squadra orceana è riuscita a scialacquare infatti negli ultimi istanti (era più 4 a 13", più 3 a 6" dal termine) una gara, ancorché inguardabile, che si stava spegnendo con una sudata ma anche giusta vittoria. Aveva vinto, diciamola tutta, non la squadra che aveva meritato di più, ma quella che aveva demeritato meno. E invecee#133; Ma andiamo con ordine. Le prime battute vedono un Orzi padrone del parquet ma molto impreciso in attacco, specie da oltre l'arco. Lo 0/3 da tre consente ai milanesi di restare attaccati e di mettere qualche volta il muso avanti. Eliantonio, che non ha Cornejo alle prese con un ginocchio in disordine, inizia con due play, Muzio e Roberti, a innescare Cacciani, Raskovic e Benassi ma non riesce a trovare il bandolo della matassa al cospetto di un Milanotrè che, con un passing game fastidioso, prende animo e produce punti.  I meneghini di coach Pugliese, partiti con Nigrone, Iacono, Tandoi, Picco e Soresina, riescono così a impattare il primo quarto rendendo vane tutte le soluzioni adottate dal coach degli orceani, zona compresa, che non ripetono certo le percentuali sontuose dalla lunga che le avevano permesso di espugnare Crema.  Nel secondo parziale Orzinuovi riesce finalmente ad alzare il ritmo di gara e il risultato più evidente è il solco quasi immediato che si forma a favore di Benassi e compagni, bravi a sfruttare soprattutto la reattività difensiva di Roberti e il facile dominio a rimbalzo. Il 37-29 di metà gara appare perfino generoso per gli ospiti anche se, obiettivamente, lo spettacolo è tutt'altro che indimenticabile.  Dopo il riposo il ritmo di gara si abbassa di nuovo e con esso riescono a scendere, e non era facile, anche il livello tecnico e quello agonistico. L'unica cosa che si alza, anzi che s'impenna, in questa fase è il numero di errori gratuiti da ambo le parti. Orzi non segna mai e Milanotrè pochissimo, quello che però le basta per rimettere il naso avanti (40-42) al 25' sfruttando anche un tecnico al coach di casa. Il trend della gara passa in mano ospite con i biancazzurri che sembrano incapaci di scuotersi e l'ultima panca di riposo e ripasso tattico, complice una tripla impossibile di Colombo, vede un preoccupante 47-53 (10-24 nel terzo). Un 6-0 firmato Muzio-Cacciani rimette le cose in equilibrio (55-55) a 8' dalla fine e da questo momento gli errori continuano a essere  più numerosi delle scelte giuste e il più 3 di Raskovic a 1'50" (64-61) dalla sirena viene salutato da un'ovazione. Negli ultimi concitati secondi  gli sconfortanti 1/6 dalla lunetta per Orzi e 0/4 di Milanotrè.  Una tripla del solito Colombo (65-64) consiglia Eliantonio a chiamare i suoi a raccolta a 6" dalla fine, Muzio fa 2/2 (67-64); gli risponde Colombo che a -3" infila quella che a tutti sembra una bomba e subisce  fallo. I grigi danno i due punti (67-66) e il tiro supplementare che il lungo ospite sbaglia, Giocondo cattura un rimbalzo che non converte per un fallo di Pedrini, ma è glaciale dalla linea della carità che è anche quella dell'amarezza per Orzi per il 67-68 finale.</testo>
					</articolo>

					<articolo>
						<titolo>Articolo 191:  Basket Dnc Montichiari adesso non si ferma più A Bernareggio quinta vittoria consecutiva per i bianconeri Anche stavolta in 5 in doppia cifra. Primo posto consolidato</titolo>
						<testo>BERNAREGGIO Quinta affermazione consecutiva per la Contadi Castaldi Montichiari che espugna il parquet di Bernareggio con il punteggio finale di 60-70.  Il successo consente a Marchetti e compagni di mantenere la vetta della classifica insieme a Gorla Cantù, che ieri ha regolato l'ex capolista Pisogne, e San Bonifacio, corsaro a Porto Mantovano.  Nonostante qualche patema di troppo nel contenere il fromboliere Cacciavillani (26 punti con 8/12 dal campo e 7/9 dalla lunetta), la squadra di coach Foschetti ha condotto la gara per quasi tutto l'arco dell'incontro, portando nuovamente cinque uomini in doppia cifra, come accaduto la settimana scorsa nel vittorioso match interno contro Piadena.  Bene Infanti (17 punti e 5 falli subiti), così come Accini e Filattiera (alla miglior esibizione in maglia bianconera), ma una particolare menzione spetta a Pagliari, decisivo nel finale con cinque punti in fila che hanno di fatto lanciato i titoli di coda sul match.  L'inizio è nel segno di Cacciavillani, che realizza i primi nove punti dei suoi, facendo subito intendere le sue bellicose intenzioni. Montichiari non si lascia però irretire e grazie alle iniziative di Infanti e Zanella si porta sul 16-9, ma due triple in rapida successione di Delle Donne e dell'indemoniato Cacciavillani (14 punti all'intervallo lungo) rimettono il match in equilibrio.  I due coach cominciano a pescare dalle rispettive panchine, situazione che favorisce di gran lunga Foschetti, il quale può disporre di più frecce al suo arco. Ed è proprio grazie alle 'seconde linee' che la Contadi Castaldi prende in mano l'inerzia del match, partendo da una difesa granitica, che concede agli avversari la miseria di un punto in sette minuti di gioco.  Ciò consente a Marchetti e soci, nonostante uno sciagurato 0/12 dall'arco dei 6.75 mt, di issarsi sul 30-19 al 17'.  Partita in discesa? Neanche a parlarne, perché nel finale di quarto Bernareggio, in difficoltà evidente, riesce quanto meno a limitare i danni, andando all'intervallo con sole otto lunghezze di ritardo (24-32). Lo scampato pericolo dà nuova linfa ai biancorossi che, approfittando dell'inizio troppo soft di Montichiari, risalgono in una manciata di minuti fino a -1. Infanti e Filattiera, che spezza l'incantesimo con la prima tripla di giornata (dopo 15 tentativi andati a vuoto), provano a rimettere a posto le cose, ma il duo Delle Donne-Cacciavillani (a dirla tutta poco supportati dal resto della squadra) tiene in vita le speranze dei padroni di casa (42-46 al 30').  La tripla in apertura di quarto parziale di Accini è ossigeno puro per la Contadi Castaldi che nei minuti successivi si mantiene in linea di galleggiamento (53-59 al 36'). Foschetti perde il suo top scorer Infanti per raggiunto limite di falli, ma la squadra nel finale di gara conserva la lucidità necessaria, trovando con il redivivo Pagliari i punti della sicurezza per la quinta vittoria consecutiva.  Pokerissimo nNella foto grande la panchina della Contadi Castaldi Montichiari può festeggiare la quinta vittoria consecutiva.  Qui sotto Simone Tanfoglio e a destra Marcello Filattiera, due brillanti protagonisti del match  di ieri a Bernareggio, un ostacolo superato brillantemente dai bianconeri.</testo>
					</articolo>

					<articolo>
						<titolo>Articolo 192: GS BRESCIA51 MANERBIO65 </titolo>
						<testo>GS EFFECT BRESCIA  Prandelli, Corti 14, Giuri 11, Fossati 5, Zanoli, Da Ros 4, Marelli 12, Guarneri, Cartapani, Saresera 5.  All. Zanardi. MANERBIO Moreni, Bresciani ne, Bettera, Moreno 37, Siliprandi 2, Guindani 3, Muzzio, Temponi 4, Garofalo 13, Castracani 6.  All. Pighi. Parziali 13-19; 23-30; 37-42.</testo>
					</articolo>

					<articolo>
						<titolo>Articolo 193:  Varese regola anche Sassari e allunga Siena e Cantù salgono al secondo posto </titolo>
						<testo>nLa Cimberio Varese mantiene l'imbattibilità anche al termine del match clou dell'ottava di andata. Al PalaWhirlpool, i biancorossi di Vitucci battono in volata il Banco di Sardegna Sassari, per 85-84. Non bastano, al quintetto di Sacchetti, i 23 punti di un super Thornton (16 di Banks tra i locali). I sardi si fanno così raggiungere al secondo posto da Siena e Cantù.  Tutto facile per la Montepaschi  al PalaEstra con la Juve Caserta battuta 86-66 (Borwn 20 punti). Bella affermazioni in trasferta per Cantù. La chebolletta viola l'Adriatic Arena superando i padroni di casa della Scavolini Banca Marche Pesaro per 76-66 con 19 punti di Tabu e 16 di Markoishvili.   Vola Reggio Emilia: con la Virtus Bologna la quinta vittoria consecutiva. Stasera Cremona-Milano.</testo>
					</articolo>

					<articolo>
						<titolo>Articolo 194: GORLA CANTÙ82 PISOGNE71 </titolo>
						<testo>GORLA CANTÙ Pagani 27, Carpani 7, Pifferi 14, Pedalà 14, Crisci 3; Losa 8, Del Pero, Scuratti 9, Meroni. Ne Cesana. All.: De Simone. ISEO SERRATURE PISOGNE Carrera, Acquaviva 15, Filippi 20, Giubertoni 5, Albani 16; Fagiuoli, Salvetti 4, Cancelli, Perazzi 11. Ne Bianchi. All.: Mazzoli. Arbitri Beffumo e Grandi di Milano. Note Parziali: 30-22, 48-40, 64-53. Tiri liberi: Cantù 22/27, Pisogne 21/23. Tiri da 3: Cantù 10/30, Pisogne 6/11. Usciti per 5 falli: Carrera (33') . Spettatori 200 circa.</testo>
					</articolo>

					<articolo>
						<titolo>Articolo 195: TRESCORE80 NBB BRESCIA45 </titolo>
						<testo>TRESCORE BALNEARIO Alborghetti 6, Agazzi 1, Fracassetti 5, Mazzoleni 2, Balossi 7, Cantamessa 2, Oldrati 14, Leguia 10, Salvi 3, Holmstron 30.  All.: Pasqualin. NBB BRESCIA MAZZANO Speranzini 8, Brunelli 5, Testa 8, Kustodic 2, Pernetta, Ramdaoui 2, Marciano, Mason 14, Simoncini 6, Roversi.  All.: Marinucci. Arbitri Rebughini e Crippa di Lecco. Parziali 13-11; 45-22; 66-30.</testo>
					</articolo>

					<articolo>
						<titolo>Articolo 196:  Serie D Manerbio, derby e vetta Espugnato il San Filippo, raggiunto Lumezzane. Moreno è super</titolo>
						<testo>BRESCIASan Filippo ancora amaro per l'Effect Gs Brescia. Il secondo derby dell'ottava giornata di serie D finisce nelle casse del lanciato Manerbio, guidato da un monumentale Max Moreno, match winner con 37 punti. E così nel posticipo si concretizza l'aggancio in vetta da parte degli uomini di Pighi. Per la compagine della Bassa il settimo successo consecutivo vale, infatti, il primato in coabitazione con l'Idrosanitaria Bonomi Lumezzane, finita ko venerdì ad Iseo.  Gli spunti del play argentino di Manerbio nell'ultima frazione hanno spaccato in due la partita. Seppur con vantaggi minimi sono stati gli ospiti ad avere quasi sempre a favore l'inerzia del confronto. A livello di gioco forse il Golden Street di Zanardi, bravo a rispondere colpo su colpo per almeno trenta minuti ai tentativi di allungo dei bassaioli, ha fatto vedere le cose migliori, ma ai padroni di casa è mancata la necessaria continuità soprattutto dal punto di vista offensivo, nonostante la buona prova fornita dal nuovo acquisto Sandro Marelli.  r.cass.</testo>
					</articolo>

					<articolo>
						<titolo>Articolo 197:  Dnc Pisogne soffre di vertigini e scivola nel big match Non basta il rientro di Giubertoni, vince Gorla Cantù Nel terzo quarto lo strappo che si rivela decisivo</titolo>
						<testo>GORLAEsce sconfitta dallo scontro al vertice l'Iseo Serrature Pisogne: ad avere la meglio sui sebini è il Gorla Cantù. Per i sebini da segnalare il recupero di capitan Giubertoni, lanciato già in quintetto.  L'avvio di gara è da sprint: si passa dal 5-0 al 5-8 in un paio di minuti, poi Cantù continua a mettere il naso avanti (+5, +7), ma Pisogne puntualmente rintuzza: le percentuali sono ottime su entrambi i fronti e il punteggio s'ingrossa presto, fino a che la bomba di Carpani chiude il primo periodo sul 30-22.  I più aficionados tra i biancorossi iniziano a preoccuparsi, memori che le partite dal punteggio alto non hanno mai rappresentato la soluzione ideale per Pisogne. Il parziale successivo prosegue testa a testa, scandito da frequenti visite alla linea della carità: Cantù tocca il +10 con Carpani, Pisogne accorcia con Filippi fino a -4, ma i padroni di casa tornano avanti con gli esterni.  Nel complesso è un 18-18 che manda Pisogne negli spogliatoi ancora sotto di 8 lunghezze. Al rientro dagli spogliatoi i canturini iniziano a bombardare dai 6,75 (Pifferi, Pedalà, Pagani) e s'involano fino a quota +18 con Crisci (29'), poi nell'ultimo minuto del quarto l'assolo biancorosso riporta i ragazzi di Mazzoli a distanza ragionevole: a metterci la firma è il tandem Acquaviva-Filippi, che ne mette 7 e chiude quindi sul 64-53.  Ultimo capitolo. A farla da protagoniste sono le retine, stregate: sulle prime Perazzi e Albani rosicchiano terreno, ma l'attacco dell'Iseo Serrature perde Carrera e per falli si blocca per 4 minuti.  Non molto meglio i locali, che però con Pagani e Scuratti riescono a riportarsi sul +15 (37'), un vantaggio che sa di sicurezza. Acquaviva dalla lunetta smuove i suoi, ma i 5 punti consecutivi realizzati da Pagani mettono in ghiaccio la partita (78-60 al 38').  Perazzi e Filippi non si arrendono, ma servono solo a ridimensionare il gap fino agli 11 punti finale. A costare caro è il 16/40 nei tiri da due punti, oltre che la prestazione maiuscola di Pagani.</testo>
					</articolo>

					<articolo>
						<titolo>Articolo 198:  C Regionale  Nbb Brescia travolta a Trescore Pizzighettone scappa </titolo>
						<testo>TRESCORE BALNEARIO Esame di maturità decisamente fallito per l'ancora troppo discontinua Nbb Brescia che sul parquet del Trescore subisce una lezione sin troppo severa.  Partiti bene (6-11 dopo 6') i ragazzi di coach Marinucci subiscono però a cavallo fra il primo e il secondo quarto un parziale di 17-0 che taglia loro le gambe (23-11 al 13'). Il resto lo fanno le cattive scelte di tiro di Speranzini e compagni che abbinate alle poche rotazioni disponibili precludono ogni tentativo di rimonta. Al tirar delle somme una serata a dir poco negativa dalla quale si salvano e in maniera parziale solo Mason e nella lotta sotto i tabelloni Kustodic. Il sipario sul fine settimana delle formazioni bresciane di serie C Regionale cala dunque mestamente dopo che alla larga vittoria ottenuta nell'anticipo di venerdì scorso dalla Lic Verolanuova nel confronto col fanalino di coda Mozzo (81-56) aveva fatto seguito sabato sera la netta sconfitta del Centro Maglia Sarezzo per 81-67 nel big match contro il Pizzighettone.  Grazie al successo su Ardesi e compagni l'imbattuto team cremonese guida ora la classifica con quattro lunghezze di vantaggio sul gruppetto delle più immediate inseguitrici ora composto oltre che dai saretini anche da Vimercate e Blu Orobica. Per quanto riguarda le prestazione dei singoli il miglior realizzatore del weekend con 30 punti è stato lo svedese Alexander Holmstron Foster, che si conferma quindi fra i giovani maggiormente interessanti del girone.  Alle sue spalle Matias Chahab (Sarezzo) che con i 26 punti messi a referto a Soresina consolida il primo posto in classifica con 217 punti ad oltre 27 di media; anche il secondo posto è appannaggio di un altro italo argentino vale a dire Nicolas Pairone (Pizzighettone) che con i 14 punti messi a segno sabato sale a 156 punti (quasi 20 di media); al terzo l'ex iseano Gabriele Oldrati con 150 punti. urgi</testo>
					</articolo>

					<articolo>
						<titolo>Articolo 199: HAMILTON 'Vittoria in un giorno speciale davanti a un grande pubblico' </titolo>
						<testo>AUSTIN'Sono veramente felice. In tutto il week-end i tifosi statunitensi sono stati molto affettuosi e molto calorosi. Questo in Texas è veramente un bel circuito'. Così Lewis Hamilton, dopo la vittoria nel penultimo appuntamento del Mondiale di F1, disputato sul "Circuit of the Americas" di Austin, in Texas. 'Oggi è una giornata veramente speciale. Da tanto tempo non vincevo una gara: sono molto contento per la mia corsa, per l'apporto del pubblico e per il grande lavoro del mio team', ha poi precisato Hamilton.</testo>
					</articolo>

					<articolo>
						<titolo>Articolo 200: VETTEL 'Adesso sono messo meglio: manca solo l'ultimo passo' </titolo>
						<testo>AUSTIN'Adesso manca l'ultimo passaggio'. Sebastian Vettel si gode la seconda posizione ottenuta nel Gp degli Stati Uniti dietro ad Hamilton e davanti ad Alonso, riuscendo ad una gara dalla fine a mettere assieme 13 punti di vantaggio sul ferrarista. 'È bello avere così tanto sostegno, abbiamo vinto il titolo costruttori, è un anno fantastico, ora manca l'ultimo passaggio in Brasile. Sono messo sempre meglio, Hamilton ha avuto una possibilità e l'ha sfruttata, ho cercato di superarlo ma andava veloce come me'.</testo>
					</articolo>

					<articolo>
						<titolo>Articolo 201:  Fernando non molla e fa la danza della pioggia </titolo>
						<testo>AUSTIN Fernando Alonso ci crede ancora anche se ad una gara dal termine deve recuperare 13 punti a Sebastian Vettel. 'I numeri dicono che le possibilità sono poche, un 25 % forse, ma dentro di me é molto di più'' dice lo spagnolo. Partito settimo ha subito guadagnato quattro posizioni al via. 'Partenza molto buona, alla prima curva, al primo giro ho salvato molti punti - dice - mentre il sabato soffriamo con il ritmo, nei primi giri siamo con il gruppo davanti. il passo in gara é' buono anche se oggi i primi due non erano sicuramente alla nostra portata, ma la macchina c'é' aggiunge Fernando. 'Poi Webber si é fermato, hanno problemi con il kers e con l'alternatore, speriamo di avere più fortuna in Brasile' auspica il pilota di Oviedo. 'La prossima gara è tra 5 giorni e non possiamo aspettarci miracoli. I qualifica saremo tra la 5e#170; e la 7e#170; posizione e la Red Bull davanti, ma in gara tutto può succedere. Non sempre loro due arrivano al traguardo. Dobbiamo sforzarci: poi se piove c'é una variante  e noi abbiamo meno da perdere'.</testo>
					</articolo>

					<articolo>
						<titolo>Articolo 202:  Domenicali: bravo Felipe, ma ora si deve spingere Alonso </titolo>
						<testo>AUSTIN'Vedendo come era finita sabato avevamo un obiettivo e lo abbiamo centrato. Siamo contenti di come e' andata. I nostri piloti hanno fatto una buona gara ed hanno gestito bene le gomme'.  Così, ai microfoni di RaiUno, il direttore della gestione sportiva della Ferrari, Stefano Domenicali. 'Adesso dobbiamo recuperare energie, stare calmi, lavorare ed aspettare. In Brasile - ha precisato Domenicali - vedremo come finirà. Credo sia giusto crederci. La squadra ci crede, è motivata. Nel 2010 eravamo nelle stesse condizioni ma a parti inverse. Nel 2008 in Brasile in una gara particolare è successo di tutto'.  Sulla bella gara di Felipe Massa, costretto a partire 11° per una scelta strategica, e finito 4° al traguardo, il n° 1 del Cavallino riconosce: 'Felipe e' stato protagonista di un ottimo weekend, è stato sempre molto competitivo' dice 'ora, però, dobbiamo continuare a spingere Fernando che rimane qui negli Usa e martedì' parteciperà all'apertura della Borsa a Wall Street e poi andrà in Brasile'.</testo>
					</articolo>

					<articolo>
						<titolo>Articolo 203: BANDIERA A SCACCHI Arretrare Felipe Massa è stata un'idea efficace ma non molto sportiva di Paolo Mazzetti</titolo>
						<testo>Se Alonso è ancora in corsa per il titolo mondiale, a una gara dalla fine, è per la mossa strategica della Ferrari che, facendo retrocedere Massa di cinque posti, ha consentito allo spagnolo di guadagnare una posizione in griglia. Senza poi sostituirlo, la Ferrari ha manomesso il sigillo sulla scatola del cambio del brasiliano.  Stefano Domenicali, il team principal di Maranello, ha detto: 'Preferiamo essere trasparenti: abbiamo deciso così perché partire sul lato sporco della pista era troppo penalizzante per Alonso'. Posto che nella F1 non usa esonerare l'allenatore, Domenicali ha precisato che la decisione è stata presa di comune accordo con Massa. Inevitabili i commenti del tipo: 'L'hanno confermato solo perché possono fare di lui quello che vogliono'. In realtà, col senno di poi, c'è da chiedersi come sarebbe arrivato Massa - che, pur non disponendo delle migliorie applicate sulla monoposto di Alonso, gli è arrivato a ruota - se l'avessero lasciato partire in sesta posizione. In ogni caso, si è trattato di un brutto gesto per lo sport e per l'immagine della Ferrari, in tutto il mondo. Anche perché, a dispetto di qualsiasi conteggio, c'è un solo modo perché Alonso vinca il mondiale: che, domenica prossima, Vettel o la sua Red-Bull abbiano un malore a Interlagos.</testo>
					</articolo>

					<articolo>
						<titolo>Articolo 204:  F1 Hamilton passa Vettel ed Alonso resta in corsa Ad Austin vince il pilota McLaren, davanti a quello Red Bull Terzo il ferrarista, che domenica si giocherà il titolo in Brasile</titolo>
						<testo>AUSTIN (Texas) Lewis Hamilton trionfa in texas nel primo Gran Premio di Austin e frena la corsa di Sebastian Vettel verso il Mondiale 2012. Il leader del Mondiale, a lungo in testa nel Gp Usa, si fa passare negli ultimi giri dalla brillante McLaren dell'inglese, chiude al secondo posto davanti alla Ferrari di Alonso che domenica in Brasile dovrà fare i miracoli per recuperare i 13 punti che lo separano dal campione della Red Bull. Scuderia austriaca che, nonostante il ko di Webber tradito dall'alternatore a metà gara, può festeggiare l'ennesimo campionato costruttori vinto con una corsa di anticipo. Per il team di Maranello bella gara di Massa 4° al traguardo davanti alla Freccia d'Argento di Button dopo aver accettato la retrocessione strategica (sostituzione del cambio e 5 posti in meno al via) per favorire il compagno di scuderia.  Il semaforo verde vedeva la Red Bull di Vettel scattare bene dalla pole e restare in testa negli States, tornati in calendario dopo l'ultima gara nel 2007 a Indianapolis. Grande avvio anche della Ferrari di Alonso che dalla settima piazza si catapulta in quarta posizione dietro alla McLaren di Hamilton e alla Red Bull di Webber. Dopo pochi giri lo scenario della gara è chiaro: a contendersi la vittoria saranno Vettel e Hamilton che duellano a suon di giri veloci staccando tutti gli altri. Alonso tiene il passo di Webber che al 17° giro si ferma e gli cede un prezioso posto sul podio per un guasto 'all'alternatore - dirà a fine gara l'australiano - abbiamo perso la funzionalità del Kers (il recupero dell'energia cinetica) e la macchina si è fermata, peccato'.  Col primo colpo di scena, si arriva all'unica girandola di pit-stop: al ritorno in pista dei big la situazione vede al comando sempre Vettel davanti di pochi secondi a Hamilton. A oltre 20" c'è invece Alonso che nonostante una incertezza dei meccanici ai box per montare la gomma posteriore destra riesce a restare d'un soffio davanti all'ottima Lotus di Raikkonen (anche perchè pure il finlandese perde del tempo prezioso nel pit-stop).  Dietro al trio di testa è bagarre per il quarto posto: la Ferrari di Massa appare in stato di grazia e riesce a staccare tutti compresa la McLaren di Button fino alla bandiera a scacchi.  In testa alla corsa Hamilton riesce a coronare una lunga serie di attacchi e giri veloci con un sorpasso da manuale al 42° giro: l'inglese fa secco in rettilineo il tedesco della Red Bull per la gioia dei ferraristi e di Alonso che potrà continuare a cullare sogni iridati fino al prossimo Gp del Brasile. Finisce così con i tre assi della Formula 1 tutti sul podio col cappello da Cowboy a scambiarsi abbracci, pacche e sorrisi più o meno sinceri, in attesa della galoppata decisiva a San Paolo.</testo>
					</articolo>

					<articolo>
						<titolo>Articolo 205: CASSANO31 COLOGNE35 </titolo>
						<testo>CASSANO MAGNAGO Garza, Strada 4, Zanone 4, Dall'Ava 1, Moretti 11, Risetti 4, Colangelo 4, Speroni 2, Corran 1, Lucchetti, Lamendola 4. Allenatore: Havlicek. PALLAMANO COLOGNE Mercandelli 3, Esposito 3, Cavalleri 2, Nicola Riccardi 7, Piantoni 8, Parisini 5, Alessandrini 1, Soldi 4, Barbariga 2, Frassine, Scarpini, Mazza, A. Sirani, C. Sirani. All.: Scalìa. Arbitri Comello e Zorzetto. Note Primo tempo 14-15.</testo>
					</articolo>

					<articolo>
						<titolo>Articolo 206:  Canottaggio Un Abbagnale al timone </titolo>
						<testo>ROMA Un campione olimpico prende il timone della Federazione italiana canottaggio. A 53 anni, Giuseppe Abbagnale è stato eletto presidente della Fic, battendo per 129 voti a 118 Enrico Gandola, in carica nell'ultimo quadriennio. È stato un testa a testa al quale il campione di Castellammare di Stabia, ma anche il suo avversario, vincitore di due mondiali, è abituato e che ancora una volta ha concluso vittoriosamente, come quando vinse l'oro a Los Angeles 1984 e a Seoul 1988 nel due con, in equipaggio con il fratello Carmine e il timoniere Peppino Di Capua. È stata una 'gara bella, combattuta e leale', ha detto alla fine dello spoglio Abbagnale, al quale il presidente uscente è andato subito a stringere la mano. 'Vogliamo portare avanti una squadra vincente per tornare a vincere medaglie mondiali ed olimpiche. Solo così si riuscirà a continuare a promuovere il movimento remiero italiano', aveva detto giorni fa Abbagnale. L'impegno sarà severo.</testo>
					</articolo>

					<articolo>
						<titolo>Articolo 207: PALLAMANO Per Cologne: successo 'storico' Raggiunta la capolista Leno </titolo>
						<testo>CASSANO MAGNAGOMissione compiuta. La Metelli Cologne torna dal Varesotto con tre punti fondamentali che le permettono di raggiungere in vetta alla classifica proprio i cugini del Leno che hanno, però, una gara giocata in più. Partita non semplice per i bresciani (gli unici imbattuti del torneo) al cospetto di un Cassano Magnago ostico e mai domo. Nel primo tempo la gara rimane in sostanziale equilibrio. Entrambe le squadre non regalano nulla sbagliando poco in attacco. Qualche errore di troppo condanna i grigio-fucsia, bravi tuttavia a rimontare per chiudere con una misura di vantaggio la prima mezz'ora. Nel secondo tempo è decisivo l'apporto di Paolo Piantoni che mette in campo forza e tecnica al servizio della squadra. Il terzino bresciano punisce spesso da fuori la difesa locale costringendo gli avversari ad una marcatura 'speciale'. In questa situazione trovano più spazio Mercandelli e Riccardi che, con sapiente regia, è abile ad offrire molteplici soluzioni di gioco alla squadra. Cologne quindi, trascinato dai suoi senatori Esposito, Cavalleri e Sirani difende con aggressività su ogni pallone. Per Cassano segna solo Moretti che chiuderà con 11 gol, ma dopo anni di sconfitta in terra varesina è tempo di vittoria per i franciacortini. Federico Mazzarino</testo>
					</articolo>

					<articolo>
						<titolo>Articolo 208: L'altra domenica  Finisce ai cechi l'Insalatiera sempreverde</titolo>
						<testo>Passano gli anni, ma l'interesse è immutato: l'insalatiera d'argento è ormai un trofeo evergreen. Sarà per il suo andare controcorrente (è una gara a squadre in uno sport individuale), o per la sua formula (due singolari il venerdì, doppio il sabato, altri due singolari la domenica), o ancora per il luogo in cui si svolge (non esiste il campo neutro, si gioca sempre in casa di uno dei contendenti), fatto sta che la Coppa Davis è tra le più affascinanti manifestazioni per nazioni. Ed anche la più affollata, se si considera che quest'anno, per la centesima edizione, ai nastri di partenza si sono presentate 122 squadre. Sedici delle quali inserite nel World Tour che ieri a Praga ha celebrato il suo ultimo atto. La Repubblica Ceca ha sconfitto la Spagna 3-2, grazie al successo di Radek Stepanek contro Nicolas Almagro 6-4 7-6 (0) 3-6 6-3, dopo che David Ferrer aveva riportato il match in parità battendo Thomas Berdych 6-2 6-3 7-5. Quest'anno per la prima volta la stessa nazione ha ospitato nel medesimo impianto sia la finale di Coppa Davis, sia quella di Fed Cup, vincendo entrambi i trofei. Il sintetico della 02 Arena ha consacrato Berdych e Stepanek nuovi eroi nazionali, alla pari di Ivan Lendl e Tomas Smid che 32 anni fa sempre a Praga (allora capitale della Cecoslovacchia) liquidarono in finale l'Italia di Panatta, Barazzutti e Bertolucci. All'epoca si giocò alla Tesla Arena, la casa dello Sparta Praga, il successo di ieri è stato colto invece nel palazzetto dei cugini dello Slavia su una moquette verde. Lo stesso colore del campo in erba del Longwood Cricket Club di Boston che nel 1900 ospitò la prima finale tra Stati e Regno Unito. Il format della sfida era stato ideato un anno prima a Harvard dal tennista americano Dwight Davis, al quale dopo la sua morte (1945) venne intitolata la Coppa. Nessuno dei presenti in riva al fiume Charles quel giorno del 1899 avrebbe però immaginato che l'Insalatiera sarebbe diventata il più duraturo trofeo sportivo per nazioni.</testo>
					</articolo>

					<articolo>
						<titolo>Articolo 209:  Calcio a cinque Bronzo mondiale per l'Italia Colombia battuta nella 'finalina'. Titolo al Brasile che ha superato la Spagna</titolo>
						<testo>BANGKOK Terzi al mondo, ancora una volta, alle spalle del Brasile, confermatosi campione, e della Spagna Quattro anni dopo il bronzo conquistato a Rio de Janeiro, la nazionale italiana di calcio a cinque si è ripetuta nel torneo iridato chiusosi ieri a Bangkok, confermando ancora la propria 'passione' per il terzo posto, che aveva ottenuto anche all'Europeo in Croazia. Nella finalina, gli azzurri guidati da Roberto Menichelli hanno sconfitto con un netto 3-0 la Colombia grazie alle reti nella ripresa di Sergio Romano e Rodolfo Fortino, autore di una doppietta. La finale è stata vinta dalla Selecao, che ha sconfitto la Spagna 3-2 solo ai supplementari. L'incontro all'Indoor Stadium Huamark di Bangkok si è svolto alla presenza del presidente della Fifa, Joseph Blatter, che tempo fa aveva anche criticato l'Italia per l'impiego di 'troppi brasiliani naturalizzati'. Pur rischiando in qualche occasione, l'Italia ha avuto le migliori opportunità per andare in vantaggio, in particolare con Saad, Ercolessi e Fortino. In porta, anche Mammarella ha fatto il suo dovere. Nella ripresa, l'Italia ha mostrato un altro spirito e il portiere colombiano Lozano, aiutato dai pali, ha fatto gli straordinari finché, su calcio d'angolo, Romano ha trovato il vantaggio con un destro al volo. Pochi minuti dopo, Lozano è stato espulso e la superiorità numerica ha reso più facile il compito degli azzurri. Fortino, in gol in tutte le partite del Mondiale tranne che nella semifinale persa con la Spagna, ne ha approfittato per segnare una doppietta e chiudere con un bottino personale di otto reti. Felice, al termine, coach Menichelli, anche se la squalifica lo ha costretto a lasciare la panchina a Riccardo Manno: 'La Colombia ci ha fatto soffrire. Noi siamo stati bravi ad avere pazienza e trovare alla fine il varco giusto. Dobbiamo essere orgogliosi di questo terzo posto'.</testo>
					</articolo>

					<articolo>
						<titolo>Articolo 210:  Vela Campione, laboratorio per Rio Inaugurata 'Univela', che plasmerà gli skipper in vista dei prossimi Giochi Il centro nasce sotto l'auspicio di Alessandra Sensini, olimpionica a Sydney</titolo>
						<testo>CAMPIONE DEL GARDA A battezzare 'Univela', il nuovo lab sportivo che plasmerà gli skipper delle Olimpiadi di Rio de Janeiro del 2016, c'è stato durante l'ultimo week end, Carlo Croce, neo presidente della Federazione mondiale, nonché grande capo di quella italiana. 'Questa sarà la casa per gli azzurri, punto di incontro e confronto con i team internazionali. Ho già parlato con gli australiani, intenzionati a farne la loro base in Europa. Alla Univela cresceranno anche le compagini giovanili, i nuovi coach, i nuovi istruttori, sempre nell'ambito di una altissima specializzazione'. Carlo Croce racconta questo davanti ad una platea di dirigenti dei laghi di Garda e Sebino, al sindaco di Tremosine Diego Ardigò, al presidente della Zona velica Domenico Foschini, ai coach ed atleti della Paralimpiadi come il bresciano Massimo Dighe, alle anime del progetto Arianna Mazzon e Amos Vacondio. 'Non sarà un Circolo velico - precisa Croce - ma una base dove potranno trovare spazio anche le squadre della vostra Zona. Il Garda merita tutto questo. È una realtà troppo importante per tutto il nostro movimento'. A supportare Croce c'era il suo vicepresidente, l'oro di Sydney nel surf a vela, Alessandra Sensini, oramai dirigente a tempo pieno, che non dimentica i suoi successi, sempre preparati grazie a intensi test proprio in queste acque, un bottino il suo che è di quattro medaglie e una serie infinita di titoli internazionali. L'olimpionica parla dell'importanza educativa che, come per lei giovanissima, ha avuto il primo storico Centro di Livorno, quando ci si abbinava al Centro di Tirrenia dell'atletica leggera. La struttura del Cpo (Centro preparazione olimpica) toscano che venne progettata dall'architetto desenzanese Carlo Perini, colui che creò il movimento giovanile in Italia, e per primo pensò a Campione, in contrapposizione alla proposta veneta che voleva una improbabile palestra-piattaforma collocata sull'isolotto del Trimelone; bello, suggestivo, certamente poco praticabile sul piano logistico e degli spazi. E mentre il neo presidente del Circolo Vela Gargnano Franco Capuccini consegnava a Croce l'immagine dell'arrivo della sua vittoria alla Centomiglia del 1964 (quando si impose in assoluto con un equipaggio di tutta la sua famiglia), in acqua, ad allenarsi, c'erano già a Campione, i pretendenti ad un posto per il Brasile, tra loro la timoniera bresciana Giulia Conti. Come si può incontrare Pietro Zucchetti. Sono i nuovi equipaggi che stanno nascendo proprio sul Garda. Domani è già qui. Sandro Pellegrini</testo>
					</articolo>

					<articolo>
						<titolo>Articolo 211:  Figlio della rivoluzione e simbolo di un'epoca Come e più di Teofilo Stevenson impersonò l'immagine vincente e apprezzata del castrismo</titolo>
						<testo>nNessuno aveva mai corso come lui. Non avevamo mai visto dominare le gare olimpiche con una simile decisione, con una falcata tanto ampia, potente e bella. Il volto poi serio al limite della crudeltà, ricordava davvero gli eroi della rivoluzione cubana, Che Guevara e Camilo Cienfuegos, il cui mito a metà anni '70 si era parecchio offuscato, almeno in Occidente. Era facile entusiasmarsi per Alberto Juantorena, per come correva e per come aveva dominato le Olimpiadi di Montreal '76, più che per ciò che rappresentava. Era l'epoca dei 'figli della rivoluzione', i giovani cresciuti a Cuba nel mito di Fidel Castro, ragazzi che avevano vissuto la rivoluzione quando erano bambini o poco più e che erano diventati comunisti, rivoluzionari e castristi convinti. Juantorena insieme al pugile Teofilo Stevenson (oro ai Giochi del '72. '76 e '80) diventò l'ambasciatore di Fidel, il simbolo dei risultati umani della revolucion. Teofilo rifiutò sempre di diventare professionista e di combattere contro Cassius Clay-Mohamed Alì: gli offrirono 5 milioni di dollari e lui rispose che preferiva stare con 8 milioni di cubani. Juantorena, subito dopo aver vinto 400 e 800 a Montreal (unico uomo nella storia), si ritirò per 15 giorni a lavorare come volontario in una piantagione di canna da zucchero: 'Per ritrovare me stesso, le radici, il mio popolo', spiegò. Tutto ciò colpiva la fantasia e il mito di Cuba e della rivoluzione trovava con i due grandi atleti un po' di nuova linfa. El Caballo, dopo aver concluso la carriera sportiva, ha assunto vari e importanti incarichi politici, senza mai sottrarsi al ruolo di 'immagine positiva della rivoluzione'. Certo quei miti si sono molto raffreddati, e Juantorena se ne è reso conto: 'Sono il primo a riconoscere errori e limiti del regime cubano', disse un paio di anni fa, sottolineando che i risultati positivi non sono solo un paio di grandi atleti. Certo, dopo Alberto e Teofilo, sono arrivati altri talenti, da Sotomayor a Ivan Pedroso, ma non sono più i figli della rivoluzione, e soprattutto non hanno colpito la fantasia del pubblico di tutto il mondo come fece El Caballo in quel luglio del '76 a Montreal.</testo>
					</articolo>

					<articolo>
						<titolo>Articolo 212:  Un uomo da solo non vince mai La lezione del 'Caballo' eroe dei Giochi di Montreal '76 Specialista dei 400, in due mesi si migliorò di 2 secondi sugli 800  ed ottenne un'ineguagliata doppietta: 'Era l'unico modo per farcela'</titolo>
						<testo>NAVAZZO DI GARGNANO Cominciamo con le notizie. La prima in... ordine di apparizione è che Alberto Juantorena è nato il 21 novembre 1950 e non il 3 dicembre come compare in tutti gli annali, stampati o sul web. 'All'epoca era normale essere registrati qualche giorno dopo il parto - spiega il diretto interessato in una sala del resort di Navazzo che lo ospita come testimonial della 'Collezione Ottavio Castellini' - e non mi sono mai preoccupato di correggere i documenti ufficiali: è la prima volta che lo dico in un'intervista. Naturalmente ho sempre festeggiato nella data giusta'. La pronuncia del cognome. 'Juantorena, proprio come si scrive. In Italia l'avete tradotto (testuale, ndr) in Juantoreña, ma la tilde non c'è'. Infine gli inizi della carriera. 'Tutti sono convinti che io abbia cominciato a correre a vent'anni e prima mi sia dedicato esclusivamente al basket. Invece già a 16 anni praticavo l'atletica, correndo 600 e 1200, le distanze classiche per gli Allievi. È altresì vero che giocavo anche a basket, come guardia, nel Santiago, la squadra della mia città, che partecipava ad un campionato locale. Alternavo i due sport, con buoni risultati in entrambi, visto che sono stato convocato anche nella nazionale di basket. Come allenamento correvamo anche i 400: io facevo 49''8/50'' con le scarpe da pallacanestro. E ho capito che avrei dovuto concentrarmi sul giro di pista'. Una storia non troppo diversa da quella di Fiasconaro, che in Sudafrica alternava atletica e rugby... 'Fiasconaro è stato una grandissimo atleta e un avversario temibile. L'ho incontrato due volte, sui 400, e mi ha sempre battuto. Così ai Giochi di Montreal, dopo la finale degli 800, gli ho mandato un messaggio: tu mi hai superato in pista, ma io ti ho tolto il record del mondo'. A Montreal '76 è stato più difficile vincere i 400 o gli 800?  'Gli 800. Non avevo esperienza internazionale. Però, nel maggio di quell'anno a Formia avevo vinto in 1'45''36. (Nella stessa gara Carlo Grippo, presente ieri a Navazzo, ottenne il minimo per le Olimpiadi, nelle quali giunse ottavo, ndr). Lì capii che avrei potuto vincere l'oro a Montreal. Lo intuì probabilmente anche l'organizzatore del meeting, Elio Papponetti, che esclamò: sono il Cristoforo Colombo di Juntorena'. D'accordo, però l'oro arrivò in 1'43'50''. Come si fa a migliorare di quasi due secondi in due mesi? 'Ero obbligato dalla circostanza. Sapevo che se avessi corso in un tempo superiore non avrei potuto vincere, dato il valore degli avversari: Van Damme, Wohlhuther, Susanj, Ovett...'.  Facile a dirsi, meno a farsi... 'Servono convinzione, cuore e coraggio'. E costanza. 'A Montreal ho corso sette gare individuali, più le staffette: batterie, semifinale, finale degli 800 e poi due batterie, semifinale e finale dei 400. Riposando soltanto un giorno, il 28 luglio, vigilia della finale dei 400. Beh, la prima giornata incontro un amico nella call room (la stanza dove gli atleti vengono identificati prima della gara, ndr). Che poi mi vede il giorno dopo e poi quello dopo ancora. E così mi battezza l'every day worker, il lavoratore di tutti i giorni'. C'è stato qualcuno che l'ha aiutata? 'Più di uno, un'équipe: allenatore, medico, massaggiatore, psicologo... Un uomo da solo non vince mai niente. Le racconto una storiella. Un uomo di vasta cultura un giorno deve attraversare un lago. Sale su una barca e chiede all'uomo che rema: tu sai qualcosa di filosofia? E quando quello gli risponde di no, si rammarica: hai perso parte della tua vita. E poi gli domanda di altre discipline, letterarie e scientifiche. Stessa risposta, stessa osservazione: hai perso parte della tua vita. Poi si alza il vento, crescono le onde e la barca si capovolge. Quando sono in acqua il barcaiolo chiede all'uomo di cultura se sa nuotare. No, è la risposta. Hai perso la tua vita, è la replica.  'La filosofia della vita è guardarsi intorno e vedere quali persone ti possono aiutare e quali tu puoi aiutare. Io ad esempio non avrei potuto raggiungere i risultati che ho ottenuto e la popolarità della quale godo tuttora senza il mio Paese, la rivoluzione cubana, Fidel e Raùl'. Le piace essere chiamato 'El Caballo'? 'Molto. È un bell'animale e corre bene' Torniamo a Montreal: qual è stata la vittoria più bella? 'Quella sugli 800'. Con quale strategia? 'Io ho iniziato come quattrocentista e quindi passare a metà gara sui 50'' significava essere ancora fresco. Il mio allenatore mi raccomandava piuttosto di non correre troppo forte il primo giro e di attaccare ai 500, come feci'. Ma lei pensava di poter fare doppietta? 'Claro que si'. Nessuno è più riuscito a vincere 400 e 800 ai Giochi... 'Forse bisognerebbe prendere James e Rudisha (oro a Londra nei 400 e negli 800, ndr) e farne un atleta solo'. Sui 600 chi vincerebbe tra i due? 'Difficile dirlo. Forse Bolt, se si cimentasse sulla distanza'. Cosa ne pensa dell'atletica dei giorni nostri? 'Penso soprattutto che non si possono fare paragoni tra epoche diverse. Ogni periodo hai i suoi campioni'. Le piace Rudisha? 'È un fenomeno. È giovane, molto tranquillo e penso possa abbattere il muro dell'1'40''. Intanto io e lui siamo gli unici ad aver vinto la finale olimpica degli 800 stabilendo il primato del mondo'.  La sua carriera internazionale di fatto finì con l'infortunio ai mondiali di Helsinki dell'83.  'Dove andai sicuro di vincere. E invece, tagliato il traguardo della batteria degli 800, girandomi per vedere cosa era successo alle mia spalle, misi inavvertitamente il piede sul cordolo. Si sentì il rumore del tendine che si rompeva. D'altronde voltarsi è un gesto naturale. Una volta un giornalista mi chiese perché nel rettilineo finale mi girassi a guardare a destra e a sinistra: perché non ho nessuno davanti, gli risposi'.  ALBERTO JUANTORENA Nasce a Santiago di Cuba il 21 novembre 1950. Alto un metro e novanta, esplosivo, fino a vent'anni alterna basket ed atletica per poi dedicarsi ai 400 metri specialità nella quale partecipa alle Olimpiadi del '72 venendo eliminato in semifinale.  Quattro anni dopo a Montreal ottiene una doppietta senza precedenti (né emuli) vincendo il 25 luglio  gli 800 in 1'43''50, migliorando il record del mondo di Fiasconaro del '73, e il 29 luglio i 400 in 44'26. Nel '77 conquista l'oro alle Universiadi di Sofia, migliorandosi in 1'43'44. Nell'80 a Mosca, reduce da un intervento al tendine d'Achille, è quarto sui 400. Si ritira dopo l'infortunio occorsogli ai Mondiali di Helsinki dell'83.</testo>
					</articolo>
	</sezione>
</giornale>